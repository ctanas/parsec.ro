#+hugo_base_dir: ../
#+author: Claudiu

* Index
:PROPERTIES:
:EXPORT_HUGO_SECTION: /
:EXPORT_FILE_NAME: _index
:EXPORT_TITLE: știri din spațiu
:END:

** Rachete, astronauți și sonde interplanetare

Siteul de față reprezintă o colecție personală de materiale, articole și notițe (mai mult sau mai puțin structurate) despre explorarea spațiului cosmic, adusă frecvent la zi și mereu extinsă, cu un accent pe rachete și lansări orbitale. 

Știrile sunt grupate în [[/bul][Buletine Cosmice]] (cu o frecvență aproximativ săptămânală), materiale care conțin detalii despre lansările orbitale, dar și noutăți cu privire la explorarea spațiului cosmic.

** Tabele și articole

+ [[/r/lansari2020][Lista lansărilor orbitale din 2020]];
+ [[/r/rachete][Lista rachetelor active]] (plus detalii despre [[/r/antares][Antares]], [[/r/soyuz-2][Soyuz-2]] și [[/r/falcon9][Falcon 9]]);
+ [[/r/viitor][Rachete aflate în dezvoltare]];
+ [[/m/sonde][Lista sondelor interplanetare active]];
+ [[/m/meteoriti][Meteoriți]] --informații generale și lista meteoriților românești (/draft/);
+ [[/m/x37b][X-37B]] --naveta spațială autonomă a Forțelor Aeriene ale SUA;
+ [[/m/gateway][Gateway]] --viitoarea stație spațială de pe orbita Lunii.

** Stația Spațială Internațională (ISS) 

+ Lista [[/iss/intro/][astronauților aflați la bord și a vehicule andocate]];
+ [[/iss/jurnal][Jurnal de activități]];
+ Zboruri comerciale cu echipaj ([[/iss/ccdev][CC-Dev]]);
+ Detalii despre [[/iss/module][modulele ISS]];
+ Oportunități de [[https://www.heavens-above.com/PassSummary.aspx?satid=25544&lat=46.7712&lng=23.6236&loc=Cluj-Napoca&alt=0&tz=EET][observare]] a ISS.

** Programe spațiale

+ [[/p/china][China]] --stații spațiale și noile sale lansatoare orbitale;
+ [[/p/india][India]] -detalii despre rachete, sonde selenare și viitoare echipaje;
+ [[/p/iran][Iran]] --lista lansărilor și detalii despre rachetele orbitale.
 

* About
:PROPERTIES:
:EXPORT_HUGO_SECTION: /
:EXPORT_FILE_NAME: about
:EXPORT_TITLE: Despre site
:END:

Site-ul parsec.ro este un site cu materiale despre explorarea spațiului, fără profit, fără mesaje publicitare, proiect personal care a început în 2009, după o vizită la Centrul Spațial Johnson al NASA, din Houston. 

De ce parsec.ro? Din dorința de a prezenta știrile și evenimentele din domeniul explorării spațiului cosmic într-un mod cât mai corect, apropiat de realitate și fără note senzaționaliste. Nu veți găsi niciodată ştiri despre cum miroase spațiul cosmic, despre feţele misterioase de pe Marte sau despre baze americane secrete de pe fața nevăzută a Lunii. Site-ul este îngrijit de o singură persoană, în timpul liber, și mă bucur că am reușit de mai bine de 10 ani să mențin viu acest proiect și să adun în jurul lui o comunitate din ce în ce mai numeroasă.

În timp, am evoluat de la un blog cu noutăți din domeniul explorării spațiului (activ între 2009 și 2018) la un site care în prezent conține câteva materiale în care sunt concentrate informațiile cu privire la activitățile spațiale curente, articole care vor fi aduse la zi pe măsură ce informațiile prezentate vor necesita acest lucru. Pentru un flux mai dens de știri, mă puteți urmări pe [Facebook](https://www.facebook.com/parsec.ro).

*** Colaborări și prezențe media

Sunt Claudiu Tănăselia, fizician și cercetător științific, iar despre spațiu și rachete mă puteți auzi vorbind și la *Radio România Actualități* (săptămânal, în cadrul emisiunii [Printre stele](https://mega.nz/#F!tx01XK6T!_4vQ7DczBwS0KqjfAvkUhw) (din 2013) —realizator Alexandru Mironov, în fiecare luni, după ora 21:30) sau la *Radio România Cultural* (în cadrul emisiunii Știința în cuvinte potrivite (între 2018-2019) și [Știința 360](https://radioromaniacultural.ro/stiinta/) (din 2019) —realizator Corina Negrea, într-o rubrică realizată de Mihaela Ghiță, vineri, după ora 13:20). Din 2019 sunt consultant științific al emisiunii Teleenciclopedia de la *TVR*. Mă puteți citi lunar în revista [Știință&Tehnică](https://stiintasitehnica.com/author/claudiu-tanaselia/) (din 2011) și ocazional în revistele [Research and Education](http://researchandeducation.ro/2019/04/25/sonde-interplanetare.html) sau [Sinteza](https://revistasinteza.ro/urmatorul-salt-urias-pentru-omenire/).

Ocazional am mai apărut și la *Digi24* și *Digiworld* în cadrul emisiunii [Jurnalul de Științe](https://mega.nz/#!wt831ZaA!KNcWQBwl3hfBW9UP8jH_1_B0h9GLU0-g7mRB1unBx4I) (corespondență de la Centrul Spațial Kennedy din Florida), la [Digipedia](https://youtu.be/J0S44WemN7E) —realizator Teodora Safta, la *Columna TV*, în cadrul emisiunii Noi și Cerul —realizator Valentin Grigore sau la *TVR1* în emisiunea [Garantat 100%](https://youtu.be/ryHDIKA_njU) —realizator Cătălin Ștefănescu.

*** Donații
parsec.ro este un proiect în care investesc de peste 10 ani timp, energie și resurse financiare, așa că orice donație din partea cititorilor este oricând binevenită și nu va face altceva decât să mă motiveze să scriu mai departe, mai mult și mai bine. 

Dacă doriți și vă place ce găsiți pe parsec.ro, puteți susține acest proiect prin platforma [Patreon](https://www.patreon.com/superparsec).

Mulțumesc [Brandbura Productions](https://www.facebook.com/Brandbura/) pentru ofertă, răbdare și munca depusă pro-bono pentru noul logo!

*** Detalii tehnice

Conținutul site-ul de față este generat din [Emacs](https://www.gnu.org/software/emacs/), folosind pachetul [ox-hugo](https://ox-hugo.scripter.co/) pentru transformarea textului din [fișierul sursă](https://github.com/ctanas/parsec.ro/blob/master/content-org/index.org) din /org-mode/ în /Markdown/. [Hugo](https://gohugo.io/) preia aceste fișiere /Markdown/ și generează fișerele statice HTML, îmbrăcate frumos într-o variantă ușor modificată a temei [alageek](https://github.com/gkmngrgn/hugo-alageek-theme), fișiere HTML fiind apoi împinse în GitHub, după fiecare modificare. [Netlify](https://www.netlify.com/) preia modificările din [GitHub](https://github.com/ctanas/parsec-alageek), generează o nouă versiune a paginilor modificate de fiecare dată când e cazul și afișează conținutul pe care îl aveți în fața voastră.

*** Contact
Apreciez orice feedback, comentariu, sugestie, critică constructivă. Mă găsiți oricând la adresa de mail contact@parsec.ro sau îmi puteți trimite un mesaj pe pagina de [[https://www.facebook.com/parsec.ro][Facebook]].


* Arhivă
:PROPERTIES:
:EXPORT_HUGO_SECTION: /
:EXPORT_FILE_NAME: arhiva
:EXPORT_TITLE: Arhivă
:END:

Materialele care nu mai au un caracter de noutate (și care probabil nu vor mai fi aduse la zi) sunt arhivate în această secțiune.

** Lansări orbitale

+ Tabel cu [[/r/lansari2019][lansările orbitale din 2019]].

** Interviuri

+ [[/i/hasegan][Dumitru Hașegan]] --despre singurul experiment românesc lansat în spațiu de o navetă spațială
+ [[/i/prunariu][Dumitru Prunariu]] --primul și singurul cosmonaut român
+ [[/i/stofan][Ellen Stofan]] --despre posibilitatea studierii satelitului saturnian Titan
+ [[/i/trusculescu][Marius Trusculescu]] --povestea primului satelit românesc.

** Diverse materiale

+ [[/m/buran][Buran]] --naveta spațială sovietică;
+ [[/r/soyuz-fg][Soyuz-FG]] --racheta rusă fără viitor;
+ [[/r/athena][Athena]] --racheta înlocuită de Minotaur;
+ [[/m/olimp-k][Olimp-K]] --povestea unui satelit de spionaj;
+ [[/m/orel][Orel]] --notițe despre viitoare capsulă rusă;
+ [[/m/arca][ARCA Space]] --despre plăci zburătoare și alte povești.


* FAQ
  :PROPERTIES:
  :EXPORT_HUGO_SECTION: /
  :EXPORT_FILE_NAME: faq
  :END:

** Ce reprezintă un parsec?

Parsecul reprezintă o unitate de măsură a lungimii, folosită în astronomie. 1 parsec (pc) = 30.857×1012 km = 206.26×103 UA = 3.26156 ani-lumină. Cum s-a ajuns la această valoare? Dicționarul Enciclopedic 1993-2009 definește astfel parsecul: distanța egală cu depărtarea până la punctul din care raza medie a orbitei Pământului se vede sub unghi de o secundă. Imaginați-vă un triunghi dreptunghic în care cateta mai scurtă este distanța Pământ-Soare (distanță definită ca 1 unitate astronomică, 1 UA) iar unghiul dintre ipotenuză și cateta mai lungă este de 1 grad. Lungimea catetei mai lungi reprezintă exact 1 parsec.

Sunt câteva motive pentru care am ales acest nume pentru site: are legătură cu spațiul, este neutru, este scurt, ușor de ținut minte, este identic cu varianta lui în limba engleză și, cel mai important, domeniul parsec.ro a fost disponibil în momentul în care l-am înregistrat :)

** Este adevărat că aselenizarea nu a avut loc?

Nu, nu este adevărat. Guvernele mint în general, dar aselenizarea a avut loc. Nici un secret nu poate fi păstrat de zeci de mii de oameni, câți au lucrat la programul Apollo. Gândiți-vă că eram în plin război rece și URSS abia ar fi așteptat o astfel de gafă din partea SUA (iar teoria că URSS și SUA au conspirat împreună este și mai neverosimilă). Astronauții au lăsat experimente pe suprafața Lunii, care funcționează și astăzi. Au fost aduse sute de kilograme de probe care au fost analizate în mai multe laboratoare din lume (iar dacă îmi spuneți că toată comunitatea științifică ia parte la această conspirație, din nou, este complet neverosimil). Locurile unde au aselenizat pot fi astăzi studiate de sonde plasate pe orbita Lunii. Japonia, India, China, Rusia au avut sonde pe orbita Lunii și au putut verifica urmele lăsate de misiunile Apollo. Au avut loc nu mai puțin de 6 aselenizări între iulie 1969 și decembrie 1972, de ce ar fi trucat cineva 6 aselenizări? Umbrele sunt în regulă, vă asigur, dacă nu mă credeți, verificați afară, pe Pământ, într-o zi cu soare. În plus, programul Apollo a fost continuarea programelor Mercury și Gemini, conform conspirației nici acestea nu au avut loc? Dar naveta spațială, Stația Spațială Internațională?

*** Dar de ce a fluturat steagul pe Lună?

Pentru că l-au fixat în solul lunar folosind o tijă, mișcările fiind transmise materialului din care era făcut steagul. Țineți cont că acesta mai avea o tijă în partea superioară, perpendiculară pe cea principală, pentru a-l menține într-o poziție corectă. Uitați-vă la imagini până la capăt și veți vedea că imediat ce astronauții iau mâna de pe steag, acesta îngheață într-o poziție și nu se mai mișcă, comportare imposibilă pe Pământ, într-un studio. 

*** Cum au trecut astronauții de centurile Van Allen?

Centurile Van Allen nu sunt niște câmpuri de forță invizibile, așa cum am văzut în Star Trek. Ele sunt compuse din particule beta și protoni, accelerați ce-i drept la viteze mari, dar relativ ușor de ecranat (mult mai ușor de ecranat decât ar fi fost radiațiile X sau gama, dar din fericire acestea nu se găsesc în centurile Van Allen). În plus, astronauții nu au zăbovit prea mult, grăbindu-se să ajungă pe Lună și din alte motive, dar pentru a se feri de orice pericol au ales o traiectorie unde aceste centuri nu erau foarte extinse. 

** Care este diferența dintre un meteorit, asteroid și cometă?

Asteroizii sunt corpuri care au orbitele de obicei plasate între Marte și Jupiter, formând centura de asteroizi a sistemului nostru solar. Sunt milioane de astfel de obiecte, cu dimensiuni de până la 1000 kilometri. Unii din acești asteroizi ajung să intersecteze și orbita Pământului, indicând posibilitatea unui impact cu planeta noastră. Când un astfel de asteroid ajunge în atmosferă, datorită frecării, devine incendescent și astfel vizibil de la depărtare, moment în care spunem că avem de-a face cu un meteor sau bolid, dacă dimensiunile sale sunt sensibil mai mari. Este posibil ca meteorii să ardă complet în atmosferă sau, dacă au mase suficient de mari, fragmente din aceștia să ajună pe suprafața pământului. Un astfel de fragment care a fost recuperat de la suprafața Pământului poartă numele de meteorit. Spre deosebire de asteroizi, care sunt pietroși sau metalici de cele mai multe roi, cometele au un nucleu format în principal din substanțe volatile (apă) și ele provin din străfundurile sistemului solar (norul lui Oort). Apropiindu-se de Soare, suprafața cometei se încălzește și se desprind fragmente care formează coama cometei, uneori vizibilă și cu ochiul liber. Cometele pot da un ocol Soarelui sau pot sfărși prin a fi devorate de acesta. Dacă supraviețuiesc ocolului, este posibil să se întoarcă la intervale regulate, însă orbita lor este mult alungită, comparativ cu orbitele altor corpuri din sistemul solar.

** Care este diferența dintre un cosmonaut și astronaut?

Diferența era ușor de făcut înainte de prăbușirea URSS-ului: cosmonauții erau cei care decolau spre spațiu la bordul capsulelor sovietice, iar astronauții erau americani, de cealaltă parte a Atlanticului. În timp, diferențele dintre cele două denumiri s-au estompat: naveta spațială a început să transporte astronauți din diverse state, iar astăzi capsulele rusești transportă americani pe orbită. Termenul de astronaut s-a încetățenit în prezent, de obicei cosmonaut este folosit doar pentru misiunile de dinainte de 1990, în care diferențele erau clare.

** Cum ajung astronauții în spațiu?

În prezent, într-un singur fel: folosind racheta Soyuz și capsula cu același nume. Din 1981 și până în 2011, SUA foloseau naveta spațială pentru accesul la orbită, însă o dat cu retragerea acesteia din uz, au rămas doar capsulele rusești. China a devenit din 2003 a treia națiune care poate transporta prin forțe proprii un echipaj uman pe orbită, dar o face independent de colaborarea SUA-Rusia și a avut până în prezent (2013) doar patru lansări.

** Câți astronauți sunt, în prezent, în spațiu?

Echipajul standard pe Stația Spațială Internațională este de 6 astronauți. În timpul schimbării acestora, se întâmplă să fie doar 3 (aceasta este capacitatea maximă a unei capsule Soyuz). Așadar, un răspuns cât de cât corect ar fi 6 sau 3. ISS este în permanent ocupată de un echipaj uman din 2000. Când naveta spațială era funcțională, aceasta putea transporta un echipaj de 7 persoane și putea rămâne pe orbită în jur de 10 zile. Uneori, un echipaj chinez se află pe cealaltă stație spațială Tiangong-1, dar pentru perioade scurte de timp și nu mai mult de 3 deodată.

** De ce nu (mai) este Pluto planetă?

Încă de la descoperirea sa din 1930, Pluto a fost o planetă atipică. În primul rând, planul orbitei sale este înclinat cu 17 grade, comparativ cu restul planetelor. Mai mult de atât, orbita lui Pluto o intersectează pe cea a lui Neptun, iar între 1979 și 1999, Pluto a fost mai aproape de Soare decât Neptun. În 1978 a fost descoperit Charon, un satelit al lui Pluto. Spre deosebire de restul planetelor cu sateliți, cuplul Pluto – Charon efectua o mișcare de rotație în jurul centrului de masă al sistemului format de cele două corpuri, aflat la o distanță deloc de neglijat de suprafața lui Pluto. Nici o altă planetă din sistemul solar nu avea un astfel de comportament, centrul de masă al sistemului de corpuri planetă-sateliți aflându-se mult sub suprafața corpului central.

Observații recente au arătat că Pluto nu este decât un obiect din cele peste 70000 de corpuri cerești cu diametrul mai mare de 100 km ce formează așa-numita centură Kuiper, aflată după orbita lui Neptun. Pe măsură ce telescoapele deveneau tot mai puternice, astronomii au început să descopere tot mai multe obiecte în centura Kuiper: Quaoar (în 2002, cu un diametru apropiat de cel al lui Pluto), Haumea, Sedna (în 2003), Orcus (2004), Makemake (2005) și tot în 2005, Eris, un corp mai mare decât Pluto, aflat însă mai departe de Soare decât acesta. În 2007 a fost descoperit un planetoid cu aproximativ 50% mai mare decât Pluto, denumit deocamdată provizoriu OR10. Tot în 2005, telescopul Hubble a pus în evidență încă doi sateliți ai lui Pluto, Nix și Hydra iar în 2011 a fost descoperit al cincilea satelit, botezat Kerberos, Pluto semănând tot mai puțin cu o planetă, el fiind mai degrabă o colecție de obiecte cosmice care se rotesc în jurul centrului de masă comun.

Toate aceste descoperiri i-au făcut pe astronomi să redefinească termenul planetă. Astfel, Uniunea Astronomică Internațională a votat în 2006 cele trei criterii după care un corp ceresc poate fi denumit planetă:

1. Să fie pe orbită în jurul Soarelui. Evident, Pluto îndeplinea acest criteriu.
2. Să aibă suficientă gravitație încât forma corpului să fie aproximativ sferică.
3. Să nu împartă orbita în jurul Soarelui cu alte corpuri, altele decât sateliții proprii.

Pluto bifează primele două criterii.

La formarea sistemului solar, planetele au devenit obiectele principale din zona orbitei proprii în jurul Soarelui. În decursul celor 4 miliarde de ani, alte obiecte de pe aceiași orbită cu planetele ori s-au lovit de acestea, formând sateliți sau inele, ori au fost expulzate de pe orbită. Pluto împarte însă orbita sa cu alte 70000 de obiecte relativ similare din centura Kuiper.

*Pluto, împreună cu Quaoar, Haumea, Makemake, Eris, Orcus, Sedna, Ceres și alte corpuri din sistemul solar, majoritatea dincolo de Neptun, au fost reclasificate ca planete pitice, îndeplinind priemele două criterii, dar nu și pe al treilea. Fie trebuia să extindem numărul planetelor pentru a le include și pe acestea (oricât de multe ar fi, nu știm încă exact), fie renunțăm la ideea că Pluto este o planetă și stabilim o definiție clară a planetei*.

Pluto nu a fost însă uitat, sonda New Horizons l-a survolat în 2015, descoperind o suprafață uimitoare și plină de surprize, însă acest lucru nu-l aduce înapoi în rândul planetelor. Cu siguranță că și Sedna sau Makemake au secrete care așteaptă să fie descoperite în viitor, însă un lucru este cert: Pluto nu îndeplinește noile criteriile pentru a fi o planetă, el făcând acum parte din numeroasa familie a obiectelor trans-neptunice.

** Cum pot cumpăra pământ pe Lună?

Nu se poate. Dacă aveți un certificat care atestă că aveți o parcelă de pământ pe Lună atunci cu siguranță ați fost victima unei înșelătorii sau a unei glume. Luna nu aparține nici unui stat și nici unei companii, astfel că nu poate fi vorba despre un comerț de această natură. Puteți, în schimb, achiziționa bucăți din Lună care au ajuns pe Pământ sub formă de meteoriți.


* ISS
:PROPERTIES:
:EXPORT_HUGO_SECTION: iss
:END:

** Intro
:PROPERTIES:
:EXPORT_FILE_NAME: intro
:END:

Stația Spațială Internațională (ISS -- /International Space Station/) este unul dintre cele mai de succes proiecte ale umanității, fiind un efort comun al cinci agenții spațiale: NASA (SUA), Roscosmos (Rusia), JAXA (Japonia), ESA (Europa) și Canada (CSA). Asamblarea ei pe orbită a început în 1998, odată cu lansarea primului modul, Zarya, și a fost formal încheiată în 2011 (deși unele module rusești urmează să fie lansate în perioada următoare: Nauka, Prichal, NEM-1 și NEM-2). Costurile construcției și menținerii sale pe orbită se ridică la aproximativ 150 miliarde de dolari.

ISS se află pe orbită terestră joasă (aproximativ 400 km altitudine, înclinație orbitală 51.64°) iar la bordul său se află de obicei 6 astronauți, câte trei dintre ei rotindu-se la fiecare 6 luni. Stația Spațială Internațională este locuită permanent din 2 noiembrie 2000. Astronauții au la dispoziție 930 m^{3} spațiu interior și orbitează Pământul de 15 ori pe zi (înconjoară planeta fiecare 92 de minute).

Construcția ISS a însemnat asamblare pe orbită a [modulelor componente](https://www.parsec.ro/iss/module). Centrul Spațial Jonhson a realizat un scurt [clip video](https://www.youtube.com/watch?v=yRqUPjl3tTQ) în care este prezentat acest proces. Două clipuri video, în care este prezentat câte un tur al ISS, pot ajuta la înțelegerea structurii interne a stației, clipuri realizate de [Sunita Williams](https://www.youtube.com/watch?v=doN4t5NKW-k) (durată 25:04) și [Steve Swanson](https://www.youtube.com/watch?v=QvTmdIhYnes) (ceva mai lung, cu o durată de 50:31).

*** Câți astronauți sunt acum pe orbită?

În prezent sunt 6 astronauți la bordul Stației Spațiale Internaționale, parte a Expdiției 61:

| Nume              | Agn  | Sosire      |       Data | Plecare     | Data       |
|-------------------+------+-------------+------------+-------------+------------|
| Andrew Morgan     | NASA | Soyuz MS-13 | 20.07.2019 | Soyuz MS-15 | /17.04.2020/ |
|-------------------+------+-------------+------------+-------------+------------|
| Oleg Skripochka   | RSA  | Soyuz MS-15 | 25.09.2019 | Soyuz MS-15 | /17.04.2020/ |
| Jessica Meir      | NASA | Soyuz MS-15 | 25.09.2019 | Soyuz MS-15 | /17.04.2020/ |
|-------------------+------+-------------+------------+-------------+------------|
| Anatoli Ivanishin | RSA  | Soyuz MS-16 | 09.04.2020 | Soyuz MS-16 | xx.10.2020 |
| Ivan Vagner       | RSA  | Soyuz MS-16 | 09.04.2020 | Soyuz MS-16 | xx.10.2020 |
| Cris Cassidy      | NASA | Soyuz MS-16 | 09.04.2020 | Soyuz MS-16 | xx.10.2020 |


*** Câte vehicule sunt în prezent andocate la ISS?

| Vehicul        |    Lansare | Rachetă     | Port   |     Sosire | Plecare    | Recuperare |
|----------------+------------+-------------+--------+------------+------------+------------|
| Soyuz MS-15    | 25.09.2019 | Soyuz-FG    | Zvezda | 25.09.2019 | /17.04.2020/ | DA         |
| Progress MS-13 | 06.12.2019 | Soyuz-2.1a  | Pirs   | 09.12.2019 | xx.xx.2020 | NU         |
| Cygnus NG-13   | 15.02.2020 | Antares-230 | Unity  | 18.02.2020 | 11.05.2020 | NU         |
| Soyuz MS-16    | 09.04.2020 | Soyuz-2.1a  | Poisk  | 09.04.2020 | xx.10.2020 | DA         |

*** Câți astronauți sunt de obicei la bordul ISS?

În prezent un echipaj complet este format din 6 astronauți. De două ori, numărul de astronauți a ajuns la 13, pe vremea când naveta spațială era folosită și la rotația echipajului (STS-127 și STS-131).

*** Poate fi văzută ISS cu ochiul liber?

Da! Datorită panourilor solare de mari dimensiuni, ISS poate fi văzută cu ușurință pe boltă, când trece deasupra noastră. Ea poate fi cel mai strălucitor obiect de pe cer, după Soare și Lună. Există mai multe aplicații pentru orice smartphone care pot indica poziția ISS în timp real, dar și oportunitățile de observare deasupra unei anumite locații. Sau puteți intra pe site-ul [[https://www.heavens-above.com][Heavens Above]], setați locația, după care găsiți mai multe detalii cu privire la minutul și ora la care are loc următoarea trecere (magnitudinea aparentă mai mică înseamnă că ISS se va vedea mai clar pe cer, de exemplu o observație cu magnitudinea aparentă de -3.9 este de preferat unei observații cu magnitudinea aparentă de 1.4).
** Jurnal de activități
:PROPERTIES:
:EXPORT_FILE_NAME: jurnal
:END:

- 09.04.2020 :: Soyuz MS-16 (Ivanishin, Vagner, Cassidy) este lansată și andochează după 6 ore cu ISS la portul /Poisk/.
- 07.04.2020 :: Capsula Dragon CRS-10 se desprinde de modulul Harmony și revine cu bine pe Pământ; este ultima capsulă Dragon de primă generație folosită;
- 02.04.2020 :: Progress MS-13 și-a activat motoarele pentru 427.2 secunde, crescând viteza ISS cu 0.48 m/s (419.3x440.9 km)
- 19.03.2020 :: Progress MS-13 și-a activat motoarele pentru 534 de secunde, crescând viteza ISS cu 0.6 m/s (416.68x439.57 km)
- 09.03.2020 :: Capsula Dragon CRS-20 andochează la portul Harmony, după lansarea din 09.03.2020.
- 18.02.2020 :: Capsula Cygnus NG-13 este atașată de modulul /Unity/, după lansarea din 15.02.2020;
- 06.02.2020 :: Începe *Expediția 62*;
---
- 06.02.2020 :: Soyuz MS-13 revine pe Pământ cu Koch, Skvortsov, Parmitano;
- 31.01.2020 :: Capsula Cygnus NG-12 se desprinde de ISS;
- 25.01.2020 :: EVA-227 (6 ore, 16 minute): Morgan și Parmitano, pentru întreținerea AMS-02;
- 23.01.2020 :: Progress MS-13 și-a activat motoarele pentru 563+282 secunde, crescând viteza ISS cu un total de 0.84 m/s (415.9x437.0 km)
- 20.01.2020 :: EVA-226 (6 ore, 58 minute): Koch și Meir, pentru înlocuirea bateriilor ISS;
- 15.01.2020 :: EVA-225 (7 ore, 29 minute): Meir și Koch, pentru înlocuirea bateriilor ISS;
- 07.01.2020 :: Capsula Dragon CRS-19 se desprinde de ISS și revine în siguranță înapoi pe Pământ;
- 09.12.2019 :: Progress MS-13 andochează la portul /Pirs;/
- 06.12.2019 :: Capsula Dragon CRS-19 este atașată modulului /Harmony nadir/;
- 02.12.2019 :: EVA-224 (6 ore, 2 minute): Parmitano și Morgan, pentru întreținerea AMS-02;
- 29.11.2019 :: Progress MS-12 se desprinde de modulul /Pirs;/
- 22.11.2019 :: EVA-223 (6 ore, 33 minute): Parmitano și Morgan, pentru întreținerea AMS-02;
- 15.11.2019 :: EVA-222 (6 ore, 39 minute): Parmitano și Morgan, pentru întreținerea AMS-02;
- 04.11.2019 :: Capsula Cygnus NG-12 este atașată modulului /Unity/;
- 01.11.2019 :: Vehiculul HTV-8 se desprinde de ISS;
- 18.10.2019 :: EVA-221 (7 ore, 17 minute): Koch și Meir, pentru înlocuirea bateriilor ISS, prima activitate extravehiculară la care iau parte exclusiv femei;
- 11.10.2019 :: EVA-220 (6 ore, 45 minute): Morgan și Koch, pentru înlocuirea bateriile ISS;
- 06.10.2019 :: EVA-219 (7 ore, 1 minut): Koch și Morgan, pentru înlocuirea bateriilor ISS;
- 03.10.2019 :: Începe *Expediția 61*;
---
- 03.10.2019 :: Soyuz MS-12 revine pe Pământ cu Ovcinin, Hague, Mansouri;
- 28.09.2019 :: HTV-8 andochează la portul /Harmony nadir/, după ce a fost lansată în 24.09.2010;
- 25.09.2019 :: Soyuz MS-15 (Skripochka, Meir, Mansouri) este lansată și andochează după 6 ore cu ISS;
- 06.08.2019 :: Soyuz MS-14 revine cu bine înapoi pe Pământ;
- 27.08.2019 :: Soyuz MS-14 andochează la portul /Zvezda; Dragon CRS-18 se desprinde de modulul /Harmony/ și revine cu bine pe Pământ;
- 26.08.2019 :: Skortsov, Parmitano și Morgan urcă la bordul Soyuz MS-13 și mută capsula de la portul /Zvezda/ la /Poisk/; 
- 24.08.2019 :: Soyuz MS-14 nu reușește andocarea la portul /Poisk/ din cauza unui amplificator de semnal de pe ISS;
- 22.08.2019 :: Soyuz MS-14 este lansată spre ISS, fără echipaj la bord, pentru a testa integrarea cu noua rachetă Soyuz-2.1b, care urmează să fie folosită din 2020 pentru lansarea de astronauți; 
- 21.08.2019 :: EVA-218 (6 ore, 32 minute): Hague și Morgan au montat adaptorul IDA-3 la modulul /Harmony/.
- 20.07.2019 :: Soyuz MS-13 (Skvortsov, Parmitano, Morgan) andochează cu ISS la portul /Zvezda/;
- 24.06.2019 :: Începe *Expediția 60*;

** Module componente ale ISS
:PROPERTIES:
:EXPORT_FILE_NAME: module
:END:

Imaginile de mai jos ale modulelor ISS sunt publicate cu acceptul autorului și modelele originale pot fi găsite la pe site-ul [Behance]( https://www.behance.net/gallery/32371977/International-Space-Station-(ISS)) și [SpacecraftEarth](http://www.spacecraftearth.com/).

*** Zarya (FGB)
[[/img/zarya.jpg]]

Primul element al ISS este un modul rusesc, destinat inițial pentru fosta stație MIR și construit după șablonul modulelor folosite de către vechea stație spațială sovietică. Lansat în 20 noiembrie 1998 de la Baikonur de către o rachetă Proton-K, a așteptat două luni pe orbită până când a fost cuplat cu modulul american Unity. În primele faze ale construcției stației spațiale, modulul Zarya (sau FGB), era autosuficient, fiind capabil să genereze energie electrică folosind cele două panouri solare atașate, asigura comunicațiile cu solul și era manevrabil, putându-și modifica parametrii orbitali. În prezent, o dată cu extinderea stației, Zarya este folosit pentru depozitarea de materiale și pentru propulsia necesară manevrelor ISS, însă este un modul esențial, fără de care ISS nu poate funcționa. Are două sasuri laterale care permit andocarea navelor Progress și Soyuz și este echipat cu o serie de propulsoare pentru manevre orbitale: 2 principale (folosite de obicei pentru ridicare altitudinii) și 36 de propulsoare de mici dimensiuni, pentru ajustarea orientării. Zarya poate găzdui 5.4 tone de combustibil.

Zarya are trei porturi și este conectată cu Rassvet (MRM-1) la /nadir/, cu Unity la /prora/ (prin modulul de legătură PMA-1)  și cu Zvezda la /pupa/.

*** Unity (Node-1)
[[/img/unity.jpg]]
Unity (sau Node-1) este primul din cele trei noduri ale stației și primul element care s-a cuplat cu Zarya în 1998. Unity a fost lansat la bordul navetei spațiale Endeavour (STS-88) în 4 decembrie 1998. Sasul american Quest, poarta prin care astronauții pot ieși în spațiu, se află atașat de Unity. Când naveta spațială ajungea la ISS și nu transporta elemente majore ale stației, purta de obicei în cală un modul presurizat pentru transportul proviziilor spre ISS și al deșeurilor de pe ISS pe Pământ. Naveta se cupla de ISS și cu brațul robotic muta modulul Leonardo din cală, cuplându-l cu modulul Unity pe durata misiunii, pentru ca echipajul să poată avea acces mai ușor la acesta. În 2011, ultima misiune a navetei Discovery (STS-133) a cuplat definitiv modulul Leondardo de nodul Unity, unde este în prezent folosit pentru depozitare.

Unity are 6 porturi și este conectat cu Destiny la /prora/ (începând cu anul 2000, înainte fiind folosit ca port de andocate pentru naveta spațială), cu Zarya la /pupa/ (prin modulul de legătură PMA-1), cu Quest la /tribord/, cu Tranquility la /babord/ și cu grinda Z1 la /zenit/. La /nadir/, Unity primește de obicei vizita capsulei Cygnus (din 2015; între 2011 și 2015 aici a fost găzduit modulul Leondardo).

Quest este un sas din care au loc ieșirile în spațiu în activitățile extravehiculare americane și este prezent la bordul stației din 2001 (adus de naveta spațială Atlantis, STS-104).

*** Zvezda
[[/img/zvezda.jpg]]
Lansat în 12 iulie 2000 la bordul unui propulsor Proton-K, Zvezda a fost primul modul rusesc destinat pentru a fi ocupat de echipaj uman, dar nu a fost primul element al ISS lansat, el fiind ulterior conectat de ansamblul format deja din Zarya și Unity. Are o lungime de 13 metri și un diametru de 4.3 metri. Cele 32 de motoare de mică putere îi asigură orientarea în spațiu, iar 2 propulsoare pot asista restul modulelor implicate în manevrele orbitare ale ISS. Zvezda este cuplat direct cu Zarya prin portul de la /prora/, cu Poisk la /zenit/ și cu Pirs la /nadir/. Portul de la /pupa/ este folosit din 2006 pentru andocarea cu nava cargo Progress. 

Pirs a fost conectat cu ISS în august 2001 și permite andocarea cu vehiculele Soyuz și Progress, dar și activități extravehiculare din sectorul rusesc al stației. În următoarea perioadă, Pirs va fi desprins de ISS pentru a face loc modulului Nauka.

Poisk (MRM-2) este similar, ca formă și rol, cu Pirs și a fost cuplat cu ISS în 2009.

*** Destiny (US Lab.)
[[/img/destiny.jpg]]
Modul american, după cum îi spune și numele, construit de NASA în colaborare cu Boeing, a fost primul modul destinat aproape în totalitate cercetării. A ajuns în spațiu în 7 februarie 2001, fiind transportat de naveta Atlantis (STS-98) și este plasat între modulele americane Unity și Harmony. Conține spații dedicate în exclusivitatea diverselor experimente științifice care au loc la bordul stației plus o fereastră cu un diametru de 51 cm (plasată la /nadir/), care este aproape în permanență îndreptată spre Pământ. Experimentele din Unity sunt grupate, formând un fel de rafturi, sau platforme pentru experimente din aceiași gamă. Doar în Unity există 25 de asemenea rafturi. Spre exemplu, raftul HRF (Human Resarch Facility) include echipamente științifice pentru diverse experiențe medicale: teste pentru plămâni, instrumente cu ultrasunete pentru studiul inimii, computere sau alte echipamente medicale. MSG (Microgravity Science Glovebox) oferă un mediu contorlat pentru diverse experimente de microgravitație, având filtre și un sistem de ventilație separat de restul stației și un post dotat cu mănuși pentru manipularea obiectelor din incinta cu atmosferă controlată.

Între Unity și Destiny se află o structură metalică compusă din opt grinzi de care sunt montate diverse experimente, pompe care recirculă amoniacul cu rol în răcirea interiorului stației și două brațe robotice: Canadarm 2, o variantă îmbunătățită a brațului robotic aflat în dotarea navetei spațiale și Dextre, un fel de mână robotizată, cu mai multe grade de libertate, care poate efectua astfel operațiuni mai complexe decât Canadarm 2. Controlul acestor brațe se realizează din modulul Destiny.

*** Harmony (Node-2)
[[/img/harmony.jpg]]

Al doilea nod al stației și ultimul pe axa principală de simetrie este tot un modul american: Harmony (sau Node-2). ISS se termină cu portul PMA-3 al nodului Harmony la /prora/. Harmony face legătura cu trei module: Columbus la /tribord/, Kibo la /babord/ și Destiny la /pupa/ și oferă trei porturi de andocare: PMA-2 (/pupa/), PMA-3 (/zenit/) și un alt port la /nadir/. A fost adus pe orbită de către naveta Discovery (STS-120) în 2007 și modulul permite trecerea spre modulul japonez Kibo și cel european Columbus de pe axa principală a ISS. La capătul modulului se afla în trecut port de andocare PMA-3, folosit de vehiculul european ATV de cel japonez HTV, însă acesta a fost mutat la /zenit/ și în locul lui a fost montat PMA-2. În prezent, peste PMA-3 a fost montat adaptorul IDA-2, care permite andocarea vehiculelor comerciale la viteze mai mici decât o făceau ATV și HTV.

*** Columbus
[[/img/columbus.jpg]]

Contribuția europeană majoră la Stația Spațială Internațională, modulul Columbus, a ajuns în spațiu în 2008, în cala navetei Atlantis (STS-122). Columbus, la fel ca Destiny, este dedicat cercetării științifice, fiind practic un laborator orbital, cu instalații pentru studii din domeniul științei materialelor, fizicii fluidelor, bio-științe și diverse alte aplicații. Columbus este contectat de restul stației prin modulul Harmony.

*** Kibo (JEM)
[[/img/kibo.jpg]]

Laboratorul japonez Kibo (sau JEM - /Japanese Experiment Module/) a avut nevoie de trei lansări pentru a fi complet asamblat în dreapta modulului Unity: STS-123 (Endeavour), STS-124 (Discovery) și STS-127 (Endeavour), între martie 2008 și iulie 2009. Acesta nu conține doar un simplu modul, ci două, la care este atașată și o platformă unde se pot plasa experimente care să fie expuse vidului cosmic, cu ajutorul unui braț robotic. Kibo permite și lansarea de sateliți de mici dimensiuni care pot fi pregătiți pentru lansare în interiorul stației.

*** Tranquility (Node-3)
[[/img/tranquility.jpg]]

Tranquility (sau Node-3), este conectat cu Unity (Node-1) și oferă acces la Cupola, un modul construit de ESA și lansat în 2010 cu naveta Endeavour (STS-130). Având 7 ferestre, Cupola este folosit ca observator, oferind o priveliște nu doar extrem de plăcută ochiului, dar și vitală pentru diverse experimente științifice de la bord sau pentru manevre de mentenanță (printr-o mai bună vizibilitate asupra operațiunilor efectuate cu brațul robotic, andocări sau activități extravehiculare). Tranquility găzduiește și toaleta sectorului american al stației.

La /tribord/, Tranquility este conectat cu Unity, la /prora/ este montat modulul Leonardo, la /pupa/ este în prezent conectat modulul gonflabil Bigelow (din 2016) iar la /nadir/ este montată Cupola.

*** Rassvet (MRM-1)
[[/img/rassvet.jpg]]

Lansat în 14 mai 2010 cu naveta Atlantis (STS-132), modulul rusesc de mici dimensiuni Rassvet (sau MRM-1, Mini Research Module 1) este atașat de Zarya și oferă Stației Spațiale încă un port de andocare pentru navele vizitatoare rusești (de obicei Soyuz), asta pe lângă un plus de spațiu interior, folosit pentru stocare.
** Echipaje CC-Dev
:PROPERTIES:
:EXPORT_FILE_NAME: ccdev 
:END:

Programul CC-Dev al NASA presupune subvenționarea companiilor private americane de către agenția spațială americană pentru dezvoltarea de soluții proprii, comerciale, pentru lansarea astronauților pe orbită terestră joasă și ulterior contractarea acestor companii pentru asigurarea de zboruri cu echipaj spre Stația Spațială Internațională. Două companii fac parte din acest program: *SpaceX*, cu capsula /Dragon2/ și racheta Falcon 9 Block 5, și *Boeing*, cu capsula /CST-100 Starliner/, lansată de o rachetă Atlas V modificată: varianta denumită N22 nu are con protector, este certificată pentru zboruri cu echipaj, folosește două boostere auxiliare cu combustibil solid (AJ-60A) și cu o treaptă secundară Centaur cu 2 motoare Aerojet Rocketdyne RL10A-4-2. Fiecare din cele două companii lanseze 6 misiuni cu echipaj spre ISS în perioada 2019--2024.

*** SpaceX DM-1 (02-08 martie 2019)
/Demo Mission/ 1
- fără echipaj

*** Boeing OFT (20-22 decembrie 2019)
/Orbital Flight Test/
- fără echipaj

Capsula CST-100 Starliner "Calypso" a fost lansată în 22 decembrie pentru un test fără echipaj pentru o andocare cu Stația Spațială Internațională. Primul zbor al rachetei Atlas V N22 (cu o treaptă Centaur cu două motoare) a decurs perfect și a înscris capsula pe o traiectorie suborbitală. Capsula trebuia să își folosească motoarele pentru sistemul de anulare al lansării pentru a înscrie capsula pe orbită, însă acest lucru nu s-a întâmplat din cauza desincronizării ceasului de la bordul capsulei (cu peste 11 ore!). Problemele au fost agravate și de faptul că inginerii Boeing de la sol nu au putut primi telemetria în timp real, datorită nealinierii sateliților TDRSS folosiți pentru astfel de comunicații. Capsula a reușit inserția orbitală folosind mai multe manevre ale propulsoarelor de la bord, dar și-a consumat o bună parte din combustibil și andocarea cu ISS a fost anulată. Din fericire, capsula a reușit inserția pe o traiectorie stabilă, circulară (250km) și a revenit cu bine înapoi pe Pământ două zile mai târziu, duminică, 22 decembrie 2019, la baza aeriană de la White Sands, New Mexico.

Boeing a anunțat că misiunea OFT va fi repetată[fn:reoft1], nu mai devreme de octombrie 2020, compania suportând integral costurile suplimentare asociate cu noua misiune.

*** SpaceX DM-2 (aprilie 2020)
/Demo Mission 2/

- *Bob Behnken* (STS-123, STS-130, ambele Endeavour, 6 EVA = 37 ore)
- *Doug Hurley* (pilot STS-135, Endeavor STS-127)

*** SpaceX PCM-1 (2020)
/Post Certification Mission 1/ (6 luni)

- *Victor Glover* (primul zbor spațial)
- *Mike Hopkins* (Soyuz TMA-10M, 166 zile ISS, 2 EVA)
- *Shannon Walker* (Soyuz TMA-19, 163 zile ISS)
- *Soichi Noguchi* (/JAXA/) (Discovery STS-114, Soyuz TMA-17, 177 zile ISS)

*** Boeing CFT (2021)
/Crew Flight Test/

- *Michael Fincke* (Soyuz TMA-4, Soyuz TMA-13, Endeavour STS-134)
  - l-a înlocuit pe Eric Boe, programat inițial pentru această misiune, dar care s-a retras din program în 2019 din motive medicale.
- *Chris Ferguson* (Atlantis STS-115, Endeavour STS-126, Atlantis STS-135)
- *Nicole Aunapu Mann* (primul zbor spațial)

*** Boeing PCM-1 (2021)
/Post Certification Mission 1/

- *John Cassada* (primul zbor spațial)
- *Sunita Williams* (322 zile pe în spațiu, 7 EVA, Discovery STS-116, Atlantis STS-117, Soyuz TMA-05M)

*** Note
De la ultima lansare a unei navetei spațiale americane cu echipaj (Atlantis, STS-135, 8 iulie 2011) au trecut peste 3200 zile, cea mai lungă perioadă în care SUA nu a avut posibilitatea de a lansa astronauți pe orbită folosind soluții proprii (rachete și vehicule americane). Între Apollo-Soyuz (ASTP, 15 iulie 1975) și primul zbor al navetei spațiale (Columbia, STS-1, 12 aprilie 1981) au fost doar 2098 zile.

*** Note de subsol
[fn:reoft1] https://boeing.mediaroom.com/2020-04-06-Boeing-Statement-on-Starliners-Next-Flight


* Programe
:PROPERTIES:
:EXPORT_HUGO_SECTION: p
:END:

** Programul spațial chinezesc
:PROPERTIES:
:EXPORT_FILE_NAME: china 
:END:

Programul spațial chinezesc este desfășurat de Agenția Spațială Chineză (vom folosi abrevierile folosite în presa anglo-saxonă, CNSA[fn:ch1]) prin Corporația Chineză a Științei și Tehnicii Aerospațiale (CASC[fn:ch2]), o entitate de stat care are o serie de alte instituții subordonate, dintre care cea mai importantă este Academia de Tehnologii pentru Lansări de Vehicule Spațiale (CALT[fn:ch3]), responsabilă cu construcția și operarea vehiculelor folosite pentru lansare (rachetele ChangZheng, sau Marșul cel Lung, denumite astfel după un eveniment din istoria Armatei  Roșii a Partidului Comunist din China, care a avut loc între 1934-1935).

Prima iterație a rachetei Changzheng a fost folosită de două ori, între 1970 și 1971. Rachetele Changzheng-2, Changzheng-3 și Changzheng-4 sunt folosite din 1974 și, cu diversele lor variații[fn:ch4], unele sunt prezente și în ziua de azi, deși acestea urmează să fie înlocuite, în mare, cu Changzheng-5, Changzheng-6 și Changzheng-7. Înlocuirea este necesară pentru că vechile rachete foloseau combustibil toxic și erau lansate deasupra zonelor populate, prezentând un pericol tot mai crescut (și vizibil), în timp ce noile rachete folosesc tehnologii moderne, au combustibil mult mai puțin toxic, iar lansările au loc de pe insula Wenchang[fn:ch5] (unde ajung cu o barjă de la uzina din Tianjin, unde sunt asamblate) și astfel treptele folosite cad în Pacific.

*** Rachete

**** Changzheng-5

Changzheng-5 este racheta de calibru greu a Chinei, cu performanțe comparabile cu Delta IV Heavy, Falcon Heavy sau Ariane 5. Prima treaptă este propulsată de 2 motoare YF-77 cu combustibil lichid (oxigen lichid și kerosen) și este ajutată de 4 boostere auxiliare cu combustibil lichid, propulsate fiecare de două motoare YF-100. A doua treaptă are 2 motoare YF-75D, care ard hidrogen lichid și oxigen lichid, iar la nevoie racheta poate fi dotată și cu o a treia treaptă. Changzheng-5 este proiectată pentru a atinge orbita geostaționară, spre care poate lansa 14 tone, dar o variantă dezvoltată special pentru orbită joasă (fără a treia treaptă) poate urca și 25 de tone pe LEO. Are o înălțime de 57 de metri și un diametru de 5 metri.

Primul zbor a avut loc în 2 noiembrie 2016 și nu a fost lipsit de emoții, echipa de ingineri remediind contracronometru o serie de probleme tehnice. În cele din urmă, după o întârziere de trei ore, lansarea a avut loc, dar performanțele motorului treptei superioare au fost sub așteptări și satelitul Shijian-17 a ajuns pe o orbită mai joasă, corectată ulterior datorită propulsoarelor celei de-a treia trepte.

A doua tentativă de lansare a rachetei Changzheng-5 a avut loc în 2 iulie 2017, dar a fost un eșec, iar satelitul Shijian-18 a fost pierdut. Primele probleme au început imediat după separarea celor patru boostere suplimentare cu combustibil lichid, la 5 minute și 47 de secunde după lansare de la ora 14:23, [[https://www.youtube.com/watch?v=LyKXiXTRAuI][când de la baza primei trepte s-au putut observa vapori de culoare albă, neașteptați și plasați oarecum asimetric]] (minutul 10:50 în această înregistrare).

După terminarea combustibilului primei trepte, aceasta trebuia să se desprindă de a doua treaptă, la 465 de secunde după lansare, însă separarea a avut loc la 570 de secunde, cu 105 secunde mai târziu. Întârzierea s-a dovedit a fi fatală pentru soarta satelitului, pentru că deși motoarele celei de-a doua trepte au pornit, satelitul și cea de-a doua treaptă pierdeau altitudine, datorită timpului prea lung în care prima treaptă a rămas cuplată. Motoarele celei de-a doua trepte s-au oprit după trei minute, timp insuficient pentru a corecta traiectoria care ducea satelitul spre Pământ. Oricum, planul inițial era ca a doua treaptă să ardă pentru cel puțin 4 minute, pentru a plasa încărcătura pe orbită intermediară.

#+CAPTION: Lansările lansatorului Changzheng-5
| Nr. |       Data | Varianta | Încărcătură | Masa | Dest. | Rezultat       |
|-----+------------+----------+-------------+------+-------+----------------|
|   1 | 02.11.2016 | CZ-5     | Shijian-17  | 4t   | GTO   | Succes parțial |
|   2 | 02.07.2017 | CZ-5     | Shijian-18  | 7t   | GTO   | Eșec           |

**** Changzheng-6

Changzheng-6 se vrea racheta de calibru mic, pentru încărcături ușoare spre orbită terestră heliosincronă (joasă) și care poate fi pregătită rapid pentru lansarea de la noul centru de la Wenchang (comparabilă cu Minotaur sau PSLV). Are trei trepte, primele două propulsate de câte un motor YF-100, respectiv YF-115 ambele cu combustibil lichid (oxigen lichid și kerosen), iar a treia treaptă cu un motor cu tetraoxid de azot. Changzheng-6 poate lansa aproximativ 1 tonă la 700 km altitudine, are o înălțime de 29 de metri și un diametru de 3.35 metri.

#+CAPTION: Lansările lansatorului Changzheng-6
| Nr. |       Data | Încărcătură | Masa | Dest. | Rezultat |
|-----+------------+-------------+------+-------+----------|
|   1 | 19.09.2015 | 20 microsat | 1t   | SSO   | Succes   |
|   2 | 21.11.2017 | Jilin-1     | 1t   | SSO | Succes   |

**** Changzheng-7

Changzheng-7 este o rachetă în două trepte, derivată din Changzheng 2F, singura folosită în prezent pentru zboruri cu echipaj uman. Este propulsată de 2 motoare YF-100 și un set de 4 boostere suplimentare cu combustibil lichid, fiecare cu câte un motor YF-100, deci un total de 6 motoare YF-100 în configurația standard. A doua treaptă folosește patru motoare YF-115. Pentru comparație, Changzheng-6 folosește un singur motor YF-100 pentru prima treaptă și un alt motor YF-115 pentru a doua treaptă. Racheta are un design modular, care îi permite în viitor să se adapteze mai multo tipuri de misiuni. De asemenea, este posibil ca în viitor se se discute despre refolosirea motoarelor YF-100.

Lungă de 53 de metri, cu un diametru de 3.35 metri și cu o greutate pe rampa de lansare de aproape 600 de tone, Changzheng-7 este capabilă să transporte 13.5 tone pe orbită joasă și 5.5 tone pe orbita de transfer geostaționar. Pentru comparație, Falcon 9 poate urca peste 22 de tone pe orbită joasă și Atlas V aproape 19 tone. În primii ani, Changzheng-7 va fi folosită pentru transportul modulului cargo Tianzhou, venind astfel în sprijinul construcției noii stații spațiale chinezești. Tiangong-2 urmează să înlocuiască deja abandonata Tiangong-1. Însă Tiangon-2 nu este altceva decât un pas intermediar spre Tiangon-3. Prima lansare Tianzhou va fi cel mai probabil efectuată de Changzheng-7 în aprilie 2017. Până atunci va avea loc și lansarea inaugurală a rachetei de calibru greu Changzheng-5 (25 de tone spre orbita terestră joasă, similară cu actuala Delta IV Heavy), în toamna acestui an.

Varianta Changzheng-7A este adaptată pentru orbita geostaționară și are în plus o a treia treaptă, împrumutată de la Changzheng-3B și propulsată de 2 motoare YF-75, ceea ce o face cea mai înaltă rachetă chinezească (60.13 metri). 

Cosmodromul de la Wenchang a fost construit special pentru lansatoarele Changzheng-5 și Changzheng-7 și a costat 800 de milioane de dolari. Amplasarea rampelor este mai fericită, fiind mai apropiată de Ecuator și înconjurată de ocean, nu de zone populate. Asta înseamnă că lansările vor fi nu doar mai ecologice, dar și mai sigure, iar apropierea insulei Hainan de Ecuator oferă o oarecare economisire a combustibilului și deci performanțe sporite (19 grade, față de 28 de grade unde este plasat Cape Canaveral).

#+CAPTION: Lansările lansatorului Changzheng-7
| Nr. |       Data | Încărcătură | Masa | Dest. | Rezultat |
|-----+------------+-------------+------+-------+----------|
|   1 | 26.06.2016 | Tiange      | ??   | LEO   | Succes   |
|   2 | 20.04.2017 | Tianzhou-1  | ??   | LEO   | Succes   |
|   3 | 16.03.2020 | TJS-5       | ??   | GEO   | Eșec     |

**** Changzheng-8 (proiect)
Changzheng-8 este răspunsul Chinei la SpaceX și va încorpora o serie de elemente reutilizabile. Derivată din Changzheng-7 (diametru de 3.35 metri și proiectată pentru LEO), Changzheng-8 va fi dotată și cu două boostere auxiliare, derivate din Changzheng-11. Toate cele trei piese (prima treaptă centrală și cele două boostere) vor fi reutilizabile și vor ateriza vertical. Primul zbor este momentan planificat pentru 2021.

**** Changzheng-9 (proiect)
Changzheng-9 urmează să fie lansatorul de calibru supergreu al Chinei, comparabil cu Saturn V și SLS. Va putea lansa 140 de tone pe orbită joasă, 50 de tone spre Lună și 44 de tone spre Marte. Lungă de 93 de metri, diametru maxim al rachetei va fi de 10 metri și la lansare masa acesteia va fi de nu mai puțin de 4000 tone. Prima treaptă va fi ajutată de 4 boostere auxiliare cu combustibil lochid, comparabile cu actuala rachetă Changzheng-5. Deja China a început producerea de elemente pentru Changzheng, dar rachetă nu va zbura mai devreme de 2030.

**** Changzheng-11
Spre deosebire de rachetele din noua generație prezentate mai sus, Changzheng 11 este o rachetă cu combustibil solid. Asta înseamnă că ea poate fi lansată rapid, la nevoie, putând fi lansată de pe platforme mobile sau chiar maritime (dacă sunt apropiate de ecuator, platformele maritime oferă un plus de performanță). Changzheng-11 are în schimb performanțe modeste: doar 700 de kilograme pe LEO și 350 kg pe orbită heliosincronă, însă din cele 8 lansări de până acum (din 2015) ea nu a suferit nici un eșec. În 5 iunie 2019 China reușea prima lansare de pe o platformă maritimă, folosind o variantă modificată a acestei rachete, Changzheng-11H

*** Sectorul privat
Compania iSpace (sau, pe numele său complet /Beijing Interstellar Glory Space Technology Ltd./) a devenit în 25 iulie 2019 prima companie privată care a reușit o lansare orbitală din China. Racheta Hyperbola-1 a companiei iSpace este o rachetă cu trei trepte cu combustibil solid și o a patra treaptă cu combustibil lichid, lungă de 20.8 metri și o masă pe rampa de lansare de 31 de tone.

În 2014, guvernul din China a permis apariția acestor entități private, separate de progarmul spațial oficial, care încep să construiască și să lanseze rachete orbitale. iSpace nu este singura astfel de companie, în China se desfășoară în prezent un fel de cursă spațială privată între iSpace, Landspace (cu racheta Zhuque-2  cu motoare TQ ce ard metan), Linkspace (cu racheta New Line, care urmează să debuteze în 2020), OneSpace (a cărei rachetă OS-M1 nu a reușit să ajungă pe orbită în zborul din 27 martie 2019), Jiuzhou Yunjian și Galactic Energy (/Beijing Xinghe Dongli Space Technology Co. Ltd.,/ cu racheta Pallas-1 capabilă să urce 4 tone pe LEO și 2 tone pe SSO sau Ceres-1, rachetă cu combustibil solid).

*** Note de subsol

[fn:ch1] CNSA — *China National Space Administration*
[fn:ch2] CASC — *China Aerospace Science and Technology Corporation*
[fn:ch3] CALT — *China Academy of Launch Vehicle Technology*
[fn:ch4] *Changzheng-2* (din 1974) are 6 variante, din care trei (2, 2A, 2E sunt retrase) iar restul de trei (2C, 2D, 2F—singura certificată pentru zboruri cu echipaj, fiind proiectată pentru capsula Shenzhou) sunt încă active; *Changzheng-3* a fost folosită de 13 ori între 1984 și 2000 și din 1994 are și variantele Changzheng-3A (folosită de 27 de ori, fără să înregistreze nici un eșec), Changzheng-3B (din 1996, care ulterior a evoluat în 3B/E, fiind cea mai puternică rachetă din generația veche) și Changzheng-3C (din 2008); *Changzheng-4* are și ea trei variante: Changzheng-4A (folosită de două ori, în 1988 și 1980), Changzheng-4B (activă din 1999) și Changzheng-4C (activă din 2006).
[fn:ch5] China are 4 centre de lansări orbitale: *Jiuquan* (Mongolia Interioară) —cel mai folosit centru de lansare din China, are trei sectoare, din care doar unul are două rampe active, una pentru Changzheng-2F, iar alta pentru Changzheng-2C, 2D și 4C; *Xichang* (regiunea Sichuan) —are două rampe active, folosite în special pentru lansări de sateliți geostaționari, pentru rachetele Changzheng-2E, 3A, 3B și 3C, respectiv Changzheng-2C, 3, 3A și 3B; *Taiyuan* (regiunea Shanxi) —folosit în special pentru lansări de sateliți heliosincroni, are trei rampe, folosite pentru rachetele Changzheng 1D, 2C, 4A, 4B, 4C, Changzheng 2C, 4B, 4C și respectiv Changzheng-6; *Wenchang* (insula Hainan) —cel mai nou centru de lansări orbitale, construit special pentru noua generație de rachete, Changzheng-5 și Changzheng-7.

** Programul spațial indian
:PROPERTIES:
:EXPORT_FILE_NAME: india 
:EXPORT_HUGO_CUSTOM_FRONT_MATTER: :toc true
:END:

*** Intro

Pentru India, racheta de cursă lungă este în prezent PSLV, sau /Polar Satellite Launch Vehicle/ (indienii nu au prea multă imaginație când vine vorba de a-și boteza racehtele, din păcate, în ciuda unei mitologii bogate), unul dintre cele patru lansatoare indiene folosite de-a lungul timpului și cea mai de succes rachetă indiană, cu doar două nereușite în aproape 50 de lansări, din 1993 și până în prezent. 

Însă programul spațial indian a început din 1979, cu un eșec, când o defecțiune la a doua treaptă a rachetei SLV ( /Satellite Launch Vehicle/) a însemnat sfârșitul prematur al zborului (nu este nimic neobișnuit ca primele zboruri ale unei rachete noi să se încheie cu pierderea acesteia). Un an mai târziu, SLV pune pe orbită satelitul Rohini-1 (RS-1) și marchează astfel începutul programului spațial indian. Însă SLV era un vehicul modest, în patru trepte, care putea urca pe orbită joasă o masă de doar 40 de kilograme, mult prea puțin pentru sateliți cu adevărați utili. Așa că India a început dezvoltarea /Augmented/ (sau /Advanced/) /Satellite Launch Vehicle/ (ASLV). Aceasta a fost practic o rachetă SLV îmbunătățită, cu două boostere suplimenate care aveau rol de primă treaptă (boosterul central era pornit doar după consumarea combustibilului din boosterele adiacente), urcând pe orbită încărcături de trei ori mai grele decât SLV.

Toate lansările au avut (și au în continuare) loc de la centrul spațial /Satish Dhawan/, cunoscut și sub numele /Sriharikota High Altitude Range/ (SHAR). Primele două tentative de lansare ASLV au fost sortite eșecului: în 1987 și 1988, cele două rachete lansate nu au ajuns să-și ducă la sfârșit misiunea. Un succes parțial are loc cu ocazia celei de-a treia lansări (mai 1992), însă satelitul, plasat pe o orbită diferită decât cea programată inițial, nu poate fi folosit la întreaga capacitate, așa că este planificat o nouă misiune. Din fericire, ultimul zbor al unei rachete ASLV a fost unul norocos și satelitul SROSS-C2 a putut să preia sarcinile predecesorului său, SROSS-C. Se întâmpla în 4 mai 1994. Centrul spațial /Satish Dhawan/ (Sriharikota, Nellore, Andhra Pradesh, India) este dotat cu 2 rampe de lansare operaționale, 1 retrasă din uz (folosită pentru SLV și ASLV) și una aflată în construcție.

Încă din 1993, India testează un nou propulsor, denumit PSLV (/Polar Satelitte Launch Vehicle/), care se va dovedi mult mai robust. Din cele aproape 50 de lansări, doar 2 au eșuat (primul eșec fiind chiar primul zbor, din 20 septembrie 1993), ceea ce este remarcabil, dacă privim la istoria primelor zboruri indiene. Ultimul zbor problematic al rachetei PSLV a fost în 29 septembrie 1997. Prima încărcătură comercială lansată de PSLV a fost satelitul AGILE al agenției spațiale italiene, lansat în aprilie 2007 și care a fost folosit pentru observații astronomice în raze gama.

*** Lansatoare
**** PSLV

India folosește astăzi trei configurații pentru racheta PSLV: PSLV-G, varianta standard, în patru trepte și 6 propulsoare auxiliare, care poate lansa peste 1.5 tone pe orbită terestră joasă. PSLV-CA (core alone) este practic varianta PSLV-G dar fără cele 6 propulsoare auxiliare și asta înseamnă bineînțeles și o masă redusă, la puțin peste 1.1 tone utile ridicate pe orbită. A treia și cea mai puternică este PSLV-XL, care este dotată cu propulsoare auxiliare mai puternice și care poate să urce 1.8 tone pe orbită.

PSLV este o rachetă interesantă, pentru că cele patru trepte sunt alimentate cu combustibil solid și lichid și sunt dispuse alternativ. Iată cum arată o secvență de lansare pentru o rachetă PSLV: propulsoarele PS1 (sau S-139) cu combustibil solid ale primei trepte pornesc când numărătoarea inversă ajunge la zero. După 0.42 secunde, este aprinsă prima pereche de boostere, urmate de a doua pereche de boostere, la 0.20 de secunde distanță. A treia pereche de boostere este activată abia la 25 de secunde după lansare. Prima pereche își termină combustibilul după 68.9 secunde și se desprind de lansator, urmate la 0.2 secunde de a doua pereche iar a treia pereche le urmează după 23 de secunde. La un minut și 50 secunde, prima treaptă își termină complet combustibilul solid și are loc prima separare la o altitudine de peste 50 de kilometri. Motorul cu combustibil lichid Vikas, atașat celei de-a doua trepte, este activat imediat, pentru a propulsa racheta mai departe. După 4 minute și 23 de secunde de la lansare are loc a doua separare (se desprinde deci a doua treaptă) și pornirea propulsoarelor PS3 (sau S-7) cu combustibil solid ale celei de-a treia trepte, care ard pentru 70 de secunde. După terminarea combustibilului și separare, ultima treaptă, propulsată de 2 motoare L-2-5 (cu combustibil lichid), este activată doar când racheta ajunge în poziția optimă pentru inserția orbitală. Avem așadar o dispunere alternativă, motoare cu combustibil solid, lichid, solid și iar lichid. Prima treaptă și boosterele sunt alimentate cu HTPB, un compus al butadienei, motorul Vikas cu tetraoxid de azot iar cel de-al patrulea motor cu MMH, un compus al hidrazinei.

Lansatorul indian are câteva lansări memorabile care merită amintite. În 22 octombrie 2008, o rachetă PSLV-XL lansa sonda Chandrayaan-1, prima sondă indiană care a ajuns pe orbită în jurul Lunii. Aceasta a fost funcțională până în 28 august 2009, deși inginerii indieni sperau pentru o perioadă mai lungă de activitate, însă Chandrayaan-1 a făcut o descoperire extrem de importantă: a confirmat prezența apei pe Lună. Nu vă imaginați că Luna adăpostește rezervoare de apă sau râuri curgătoare, mai degrabă molecule de apă prezente în regolit, praful fin care acoperă întreaga suprafață selenară.

#+CAPTION: Lansatorul indian PSLV (sursa foto: ISRO)
[[/img/pslv1.jpg]]

În 5 noiembrie 2013, o rachetă PSLV-XL lansa prima sondă indiană care avea ca destinație planeta Marte, MOM (/Mars Orbiter Mission/ sau, informal, /Mangalyaan/, dacă vă place mai mult sanscrita), cu două săptămâni înainte ca NASA să lanseze sonda MAVEN, care avea aceeași destinație. MAVEN, fiind lansată cu ajutorul unei rachete Atlas V (în configurația 401), avea să ajungă pe orbita marțiană în 22 septembrie 2014, în timp ce MOM a ajuns cu două zile mai târziu. Și mai există o diferență semnificativă între cele două sonde: dacă MAVEN a costat peste 670 de milioane de dolari, MOM a costat doar 71 de milioane de dolari, adică cu peste jumătate de miliard de dolari mai puțin. Ca să punem lucrurile într-o altă perspectivă, filmul Gravity din 2013, cu Sandra Bullock și George Clooney, a avut un buget de 100 de milioane de dolari. Sonda lunară Chandrayaan-1 a costat 60 de milioane de dolari. Atât MAVEN cât și MOM se află în acest moment pe orbita planetei Marte, alături de alte patru sonde (două europene și două americane).

În 15 februarie 2017, al 37-lea zbor operațional al lansatorului PSLV stabilea un record în materie de număr de sateliți lansați pe orbită simultan: nu mai puțin de 104! Racheta a reușit să urce în spațiu satelitul Cartosat 2D, dar și alți 103 sateliți de mici dimensiuni, dintre care 88 de sateliți fac parte din constelația Dove, parte a proiectului companiei Planet Lab Inc. de a avea acces la imagini în timp real, continue, cu suprafața Pământului. Cei 80 de sateliți s-au alăturat celor 56 deja existenți, completând astfel constelația, care va deveni funcțională în perioadă următoare. Rezoluția oferită este inferioară observatoarelor dedicate, dar acești sateliți pot oferi rapid imagini cu orice punct de pe suprafața planetei aproape imediat. Alți 8 sateliți (de câte 4.6 kilograme fiecare) sunt folosiți pentru validarea modelelor de previziuni meteorologice și aparțin companiei Spire Global. Restul sateliților aparțin diverselor universități sau altor instituții interesate de a avea o platformă cubesat pe orbită. Precedentul record i-a aparținut Rusiei, care în 2014 a reușit să lanseze, folosind o rachetă Dnepr, 37 de sateliți. Recordul NASA este de doar 29 de sateliți lansați simultan, record care datează din 2013.

Între 2013 și 2016, PSLV-XL a lansat 7 sateliți de geolocație, parte a sistemului regional IRNSS (/Indian Regional Navigation Satellite System/ sau, mai recent, redenumit /NAVIC/ -- /NAVigation with Indian Constellation/), un sistem similar cu cel american (GPS), rusesc (GLONASS) sau european (Galileo), dar care spre deosebire de acestea, acoperă doar o suprafață redusă a globului, nefiind un sistem global de poziționare: Oceanul Indian, India, estul Africii, China și vestul Australiei, o zonă suficientă însă pentru nevoile Indiei și pentru ca aceasta să nu depindă de alte sisteme de poziționare prin satelit.

Forma și poziționarea Indiei fac ca orbitele polare să fie preferate în cazul misiunilor de observare, meteorologice sau de cartografiere, motiv pentru care PSLV, după cum îi spune și numele, are ca principale misiuni lansarea sateliților care folosesc acest tip de orbită. O orbită polară înseamnă că traiectoria satelitului face ca acesta să treacă pe deasupra celor doi poli. Un caz special de orbită polară este orbita heliosincronă, utilă atunci când satelitul trebuie să fie deasupra unui punct fix la aceași oră. Orbitele polare, heliosincrone, sunt de obicei la altitudini între 400-800 kilometri. Însă sateliții de telecomunicații trebuie să ajungă pe orbite geostaționare, care să le permită să fie mereu deasupra unui punct fix de pe Pământ și pentru acest lucru ei trebuie să urce până la altitudini de 30000 kilometri.

În septembrie 2002, o rachetă PSLV a lansat pentru prima dată un satelit pe o orbită geostaționară, dar satelitul avea doar 1 tonă. India avea nevoie de un lansator mai puternic, pentru a putea accesa și orbitele geostaționare.

**** GSLV

GLSV este o variantă mai puternică a PSLV, care poate transporta încărcături mai grele pe orbită, fiind în special folosită pentru orbite geostaționare, după cum îi spune și numele (/Geosynchronous Satellite Launch Vehicle/).

Dezvoltată oarecum în paralel cu PSLV, GSLV renunță la propulsoarele auxiliare cu combustibil solid, în favoarea celor cu combustibil lichid, de dimensiuni mai mari, în timp ce treapta a treia și a patra este înlocuită cu o singură treaptă propulsată de un motor alimentat cu oxigen și hidrogen lichid. Primul zbor, din 2001, a variantei GSLV Mk.I, nu este nici el unul de care indienii să fie mândrii, satelitul GSAT-1 ajungând pe o orbită mai joasă decât fusese planificat inițial. Al doilea și al treilea zbor GSLV, din 2003 și respectiv 2004, sunt un succes, dar urmează 4 eșecuri consecutive, între 2006 și 2010. Între timp, în 2010, motorul KVD-1M al celei de-a doua trepte, construit în urma unei colabărări dintre Rusia și India, este înlocuit cu un motor produs în intregime de către India. Acestă modificare face ca racheta să fie denumită GSLV Mark II, adică a doua iterație a rachetei. 

Din 2014, GSLV Mark II a avut șase lansări fără probleme, aproximativ câte una în fiecare an, urcând pe orbită geostaționară sateliții indieni GSAT-14, GSAT-16, INSAT-3DR, GSAT-9, GSAT-6A și GSAT-7A (ultimele două lansări folosind o variantă îmbunătățită a motorului Vikas), fiecare cu o masă de aproximativ 2 tone.

#+CAPTION: Lista lansărilor GSLV Mk.I și Mk.II. Toate lansările au fost spre GTO.
|       Dată | Rampă | Variantă | Încărcătură | Masa lansată | Rezultat                                                                               |
|------------+-------+----------+-------------+--------------+----------------------------------------------------------------------------------------|
| 18.04.2001 |     1 | Mk.I     | GSAT-1      | 1540 kg      | Eșec parțial[fn::Satelitul GSAT-1 plasat pe orbită mai joasă decât cea planificată]    |
| 08.05.2003 |     1 | Mk.I     | GSAT-2      | 1825 kg      | Succes                                                                                 |
| 20.09.2004 |     1 | Mk.I     | GSAT-3      | 1950 kg      | Succes                                                                                 |
| 10.07.2006 |     2 | Mk.I     | INSAT-4C    | 2168 kg      | Eșec[fn::Racheta a deviat de la traiectoria planificată și a fost distrusă]            |
| 02.09.2007 |     2 | Mk.I     | INSAT-4CR   | 2160 kg      | Eșec parțial[fn::Satelitul INSAT-4CR plasat pe orbită mai joasă decât cea planificată] |
| 14.04.2010 |     2 | Mk.II    | GSAT-4      | 2220 kg      | Eșec[fn::Satelitul nu a ajuns pe orbită datorită unor probleme la treapta superioară]  |
| 25.12.2010 |     2 | Mk.I     | GSAT-5P     | 2310 kg      | Eșec[fn::Racheta a deviat de la traiectoria planificată și a fost distrusă]            |
| 05.01.2014 |     2 | Mk.II    | GSAT-14     | 1980 kg      | Succes                                                                                 |
| 27.08.2015 |     2 | Mk.II    | GSAT-6      | 2117 kg      | Succes                                                                                 |
| 08.09.2016 |     2 | Mk.II    | INSAT-3DR   | 2211 kg      | Succes                                                                                 |
| 05.05.2017 |     2 | Mk.II    | GSAT-9      | 2230 kg      | Succes                                                                                 |
| 29.03.2018 |     2 | Mk.II    | GSAT-6A     | 2140 kg      | Success                                                                                |
| 19.12.2018 |     2 | Mk.II    | GSAT-7A     | 2250 kg      | Success                                                                                |

**** GSLV Mk.III
Deși numele pare să indice o nouă iterație a rachetei GSLV Mark II, GSLV Mark III este un vehicul nou: două boostere cu combustibil solid (dotate cu motoare S200, alimentate cu HTPB) propulsează racheta în prima fază a zborului. Abia după 114 secunde după lansare pornește și motorul Vikas al rachetei centrale L110, (alimentat cu tetraoxid de azot), o variantă evoluată din motorul european Viking care propulsa rachetele Ariane 1, 2, 3 și 4. Cele două boostere laterale se consumă și se desprind de rachetă la 26 de secunde după ce motorul principal al rachetei centrale a pornit. După mai bine de 3 minute are loc o nouă separare și a treia treaptă, care arde oxigen și hidrogen lichid, este activată pentru mai bine de 10 minute.

#+CAPTION: Lansatorul indian GLSV Mk.III (sursa foto: ISRO)
[[/img/gslv.jpg]]

GSLV Mark III a funcționat până acum fără probleme: nu a avut mai mult de patru zboruri, dar India a scăpat de blestemul primelor lansări eșuate ale unei rachete noi. Este de departe cel mai puternic lansator de care dispune India, putând lansa peste 3 tone pe orbită geostaționară (cu mult sub posibilitățile Ariane 5, de pildă, care poate lansa sateliți de trei ori mai grei) și până acum a avut două zboruri, amebele încheiate cu succes, deși primul, care a avut loc în 2014, a fost unul suborbital (încărcătura de la bord nu a ajuns să fie plasată pe orbită). Ritmul pe care ISRO speră să-l poată menține este de aproximativ o lansare GSLV Mark III pe an.

#+CAPTION: Lista lansărilor GSLV Mk.III. Toate lansările au fost spre GTO, cu excepția lansării sondei Chandrayaan-2, care a avut ca țintă finală orbita selenară.
|       Dată | Rampă | Încărcătură   | Masa lansată | Rezultat     |
|------------+-------+---------------+--------------+--------------|
| 05.07.2017 |     2 | GSAT-19       | 3136 kg      | Succes       |
| 14.11.2018 |     2 | GSAT-29       | 3423 kg      | Succes       |
| 22.07.2019 |     2 | Chandrayaan-2 | 3850 kg      | Succes[fn::Lansatorul a funcționat mai eficient decât se anticipase și a plasat sonda pe o primă orbită intermediară la o altitudine cu  6000 km mai mult decât cea planificată, ceea ce înseamnă o economie de combustibil pentru sonda orbitală Chandrayaan-2 și astfel o viață mai lungă, https://www.hindustantimes.com/india-news/isro-launches-chandrayaan-2-india-shoots-for-the-moon/story-t2PN0GAFBhTedbVjamIFyH.html] |
|            |       |               |              |              |


**** ULV
În viitor, India plănuiește să înlocuiască actualele rachete cu un lansator modular, denumit /United Launch Vehicle/ (ULV). Acesta ar avea diverse versiuni, în funcție de încărcătură și destinația acesteia, diferențiate prin boosterele auxiliare (S13, S60, S139, S200), în timp ce partea centrală a rachetei va rămâne constantă.

Sunt planificate patru variante pentru ULV:
- șase boostere S13, va putea lansa 1.5 tone pe GTO și 4.5 tone pe LEO;
- două boostere S60, va putea lansare 3 tone pe GTO și 10 tone pe LEO;
- două boostere S138, va putea lansa 4.5 tone pe GTO și 12 tone pe LEO;
- două boostere S200, va putea lansare 6 tone pe GTO și 15 tone pe LEO.

După ce noua rachetă va deveni operațională, India dorește și o versiune grea a acesteia, denumită HLV, care va fi capabilă să lanseze 10 tone pe GTO
   
*** Sonde interplanetare
**** Chandrayaan-1
În 22 octombrie 2008, sonda Chandrayaan-1 pornea spre Lună, la bordul unei rachete PSLV-XL. Câteva zile mai târziu, în data de 8 noiembrie, 2008, Chandrayaan-1 intra pe orbita selenară. Moon Impact Probe, un proiectil de 35 de kilograme, desprins din sonda orbitală, a pornit spre suprafața Lunii 6 zile mai târziu și a lovit Luna în apropierea craterului Shakelton. Solul ejectat în urma impactului a fost analizat de sonda aflată pe orbită.

Designul sondei s-a făcut după satelitul meteorologic Kalpansat: un cub cu latura de 1.5 metri cu masa de peste 500 de kilograme și cu o putere disponibilă de 750W, generată de două panouri solare. Cele trei instrumente științifice indiene de la bord cântăreau 55 de kilograme: /Terrain Mapping Camera/ (TMC -- cu o rezoluție de 5 metri/pixel, folosită pentru cartografierea Lunii), /Lunar Laser Ranging Instrument/ (LLRI -- pentru topografia suprafeței Lunii), /Hyper Spectral Imager/ (HySi -- folosit pentru mapare mineralogică). Chandrayaan-1 avea însă și alte instrumente științifice: un spectrometru cu fluorescență de raze X, un instrument pentru analiza mineralelor de la sol, un spectrometru în infraroși și dozimetru (furnizat de agenția spațială bulgară). 

Din păcate, contactul cu sonda a fost pierdut brusc în 28 august 2008, însă deja o bună parte din datele științifice au fost colectat și transmise spre Pământ. Printre acestea, cercetătorii au descoperit dovezi că există apă în solul selenar[fn::https://science.sciencemag.org/content/326/5952/568]. Costul total al programului a fost de 83 milioane dolari.

**** Mangalyaan
/Mars Orbiter Mission/ (MOM) sau Mangalyaan este o sondă derivată din Chandrayaan-1 și lansată spre Marte în 5 noiembrie 2013, cu ajutorul unei rachete PSLV. După 6 manevre de ridicare a orbitei, Mangalyaan pornește spre Marte în 1 decembrie 2013 și după 300 de zile sonda ajunge pe orbita marțiană (366 x 80000 km) în 24 septembrie 2014.

Sonda are o masă de 1340 km, din care 852 de kilograme este combustibil, iar panourile solare generează 800W, putere necesară pentru instrumentele științifice de la bord. Acestea sunt în număr de 5 și cântăresc 15 kilograme: /Mars Color Camera/, /Lyman Alpha Photometer/, /Thermal Imaging Spectrometer/, /Mars Exospheric Neutral Composition Analyzer/ și /Methane Sensor for Mars/.

**** Chandrayaan-2
Lansată în 22 iulie 2018 de cea mai puternică rachetă indiană GSLV Mk.III, sonda Chandrayaan-2 a intrat pe orbită polară selenară în 20 august 2018. În 2 septembrie, landerul Vikram s-a despărțit de sonda aflată la 100 km altitudine și s-a pregătit pentru aselenizare. Apoi, 4 zile mai târziu, Vikram (1471 kg)  a pornit spre suprafața selenară, însă legătura radio cu acesta s-a pierdut cu câteva secunde înainte de contactul cu solul, la o altitudine de 2.1 kilometri. După 2 zile, sonda rămasă pe orbită a reușit identificarea landerului, la doar 500 de metri de locul planificat inițial pentru aselenizare, însă imaginile în infraroșu nu au putut determina integritatea structurală a acestuia. În următoarele zile, sonda orbitală își va reduce altitudinea, pentru a reuși să observe mai bine locul unde se află Vikram.

Landerul Vikram conținea și un mic rover, Pragyaan (27 kilograme, 50W putere), care ar fi putut străbate o distanță de 500 metri, cu o viteză de 1 cm/s. Pragyaan a fost dotat cu camere foto, un spectrometru cu raze X și un spectrometru cu ablație laser. Vikram și Pragyaan nu au fost proiectate să supraviețuiască nopții selenare, așa că și în cazul în care aselenizarea ar fi decurs cu bine, nu ar fi funcționat mai mult de 2 săptămâni. La bordul lui Vikram s-au aflat și o cameră, un seismometru, o sondă Langmuir și o oglindă retroreflectorizantă (livrată de NASA).

Însă chiar și dacă aselenizarea nu e reușit, misiunea Chandrayaan-2 este departe de a fi un eșec: sonda urmează să petreacă 1 an pe orbita Lunii, iar 95% din datele științifice urmau să provină de pe sonda orbitală. Aceasta are o masă de 3850 kilograme și panourile solare generează o putere electrică de 1000W. Obiectivele științifice ale misiunii includ studiul topografiei selenare, a mineralogiei, a abundenței elementelor chimice în solul lunar, studiul exosferei Lunii și identificarea apei și a gheții în solul lunar.

#+CAPTION: Racheta GSLV Mk.III înainte de lansarea sondei Chandrayaan-2 (sursa foto: ISRO)
[[/img/gslv-chandrayaan2.jpg]] 

*** RLV-TD
Dincolo de rachete și sonde marțiene și selenare, ISRO lucrează și la un vehicul orbital reutilizabil. Aflat deocamdată în faza de teste, la scară redusă, primul zbor al Reusable Launch Vehicle-Technology Demonstrator (RLV-TD) a avut loc în 23 mai 2016, când vehiculul fără echipaj la bord, a fost lansat până la o altitudine de 65 kilometri, folosind un propulsor HS9 (deci nu a ajuns în spațiu, convenția este că spațiul începe după 80 sau 100 de kilometri). De aici, acesta a revenit spre apele Oceanului Indian, testând revenirea prin atmosferă la o viteză de cinci ori mai mare decât cea a sunetului. Zborul vehicului de 1.5 tone a durat 12 minute și a fost considerat un succes, fiind testate sistemul de ghidare și control, scutul termic și navigarea autonomă. Forma acestuia seamănă cu cea a navetei OTV a forțelor aeriene ale SUA, însă dimensiunile vehiculului indian sunt mai reduse și acesta nici nu a mai fost recuperat în urma zborului.

*** Zboruri cu echipaj uman (programul Gaganyaan)
În august 2018, premierul Indiei anunța că în mai puțin de 4 ani, primii astronauți indienii vor fi lansați pe orbită folosind capsule și rachete (GLSV Mk.III) proprii.

Planul este ca în 2021, o capsulă de 3.7 tone să poată lansa la o altitudine de 400 km un echipaj format din doi sau trei astronauți și care să revină cu bine în Oceanul Indian. Pentru acest lucru, racheta GSLV Mk.III trebuie să fie certificată pentru zbor uman, dar deocamdată lucrurile arată excelent pentru cel mai puternic propulsor indian, care nu a suferit deocamdată nici o lansare eșuată.

Sunt programate două teste, primul în decembrie 2020 și al doilea în iulie 2021, iar dacă acestea vor decurge conform planului, s-a putea ca în decembrie 2021 să vedem primul echipaj indian pe orbită, lansat de o rachetă indiană.

** Programul spațial iranian
:PROPERTIES:
:EXPORT_FILE_NAME: iran 
:END:

În 2009, Iran devine a 9 națiune capabilă să lanseze independent sateliți proprii, din cele 10 națiuni existente în acest moment are au această posibilitate (Coreea de Nord s-a alăturat acestui club select în 2012 prin lansarea în 12 decembrie a satelitului  Kwangmyŏngsŏng-3). O rachetă Safir-1 de producție proprie avea să lanseze în 2 februarie 2009 satelitul Omid, concomitent cu cea de-a 30-a aniversare a Revoluției Iraniene din 1979, după ce, cu câteva luni înainte, Iran reușea primul zbor orbital, dar fără un satelit funcțional la bordul treptei superioare a rachetei Safir-1.

Agenția Spațială Iraniană (ISA) este fondată în 2004. Înainte de Safir, iranienii foloseau un propulsor în două (ulterior trei) trepte cu combustibil lichid, Kavoshgar, pentru zboruri suborbitale, care putea ajunge până la 200 kilometri altitudine, dar nu era suficient de puternic pentru a ajunge pe orbită. Kavoshgar este derivată din racheta balistică Shahab-3, la rândul ei de inspirație nord-coreeană (Nodong-1) și folosit în ultimii ani pentru diverse teste suborbitale. De astfel colaborarea dintre Iran și regimul de la Phenian în acest domeniu este una binecunoscută. Kavoshgar-1 zboară pentru prima dată în 4 februarie 2008, pe o traiectorie suborbitală, urmată de Kavoshgar-2 în noiembrie 2008.

Safir-1 a fost lansată pentru prima dată în 17 august 2008 de la baza "Imam Khomeini" din Semnan, însă se pare că nu avea nici un satelit la bord. Chiar și dacă ar fi avut, acesta ar fi fost distrus de explozia care a avut loc la scurt timp după lansare, deși surse oficiale iraniene spun că zborul suborbital a fost un succes. A fost doar un test, pentru că a doua lansare Safir avea să plaseze primul satelit iranian pe orbită, în 2 februarie 2009. Omid nu era însă un satelit foarte complex: un cub cu latura de 40 centimetri, cântărind doar 27.3 kilograme. La fel ca și Sputnik, acesta conținea doar un transmițător radio, cu care oficialii de la Teheran putea dovedi relativ ușor că satelitul lor a ajuns pe orbită. În 25 aprilie 2009, satelitul Omid[fn:irn1] revine în atmosfera Pământului, după ce își încheie misiunea (bateriile de la bord s-au consumat în jurul date de 20 februarie). A parcurs peste 700 de orbite joase (246 x 377 km), la o înclinație de 55.5 grade.

În 3 februarie 2010, la bordul rachetei Kavoshgar-3 ajung în spațiu, într-un zbor suborbital, un șobolan, două broaște țestoase și câțiva viermi.

După succesul lansării satelitului Omid, Iranul a început să lucreze la dezvoltarea unei noi generații a rachetei Safir (denumită Safir-B), capabilă să urce încărcături de două ori mai grele pe orbită. Pentru acest lucru s-au folosit două boostere cu combustibil solid atașate rachetei principale. În 15 iunie 2011, o rachetă Safir-B1 transportă pe orbită (236 x 299 km) al doilea satelit iranian, Rasad-1, care a avut o masă de 15.3 kilograme. Dotat cu panouri solare pentru generarea electricității, Rasad-1 funcționează timp de 3 săptămâni, timp în care este folosit pentru observarea suprafeței terestre, având la bord o cameră cu o rezoluție de 150 metri/pixel. În 6 iulie 2011, Rasad-1 își încheie misiunea și se dezintegrează în atmosfera Pământului.

Însă racheta Kavoshgar nu este uitată și este folosită de Iran pentru a încerca să lanseze o capsulă cu o maimuță spre orbită. Un test are loc în 11 martie 2011, când o rachetă Kavoshgar-4 lansează o capsulă fără ocupant. Din păcate, lansarea Kavoshgar-5 din septembrie 2011, în care se afla și o maimuță, este un eșec și mamiferul nu supraviețuiește.

Iranienii îmbunătățesc și mai mult racheta Safir (construind variante 1-B) și în 3 februarie 2012 lansează satelitul Navid (Navid-e-Elm va Sana’t), care avea o masă de 50 de kilograme. Navid este folosit timp de 2 luni, pentru monitorizarea dezastrelor naturale și pentru observații meteorologice, până în 1 aprilie 2012. Prima imagine primită de la Navid a fost în 8 februarie 2012, la 5 zile după lansare.

Urmează trei lansări eșuate pentru Iran, neconfirmate oficial, în 23 mai 2012, 1 octombrie 2012 și 20 martie 2014. Primele două tentative erau pentru lansarea noului satelit Fajr iar cea din 2013 trebuia să pună pe orbită satelitul Tadbir, o variantă evoluată a lui Navid. Acesta ar fi ajuns pe orbită dacă treapta superioară nu s-a oprit cu câteva secunde mai devreme, ceea ce e transformat tentative orbitală într-un zbor suborbital.

În cele din urmă, în 2 februarie 2015, Iranul lansează satelitul Fajr (50 kilograme, Safir poate urca în spațiu maximum 60 kilograme), la exact 6 ani după primul succes orbital iranian. Fajr a rămas pe orbită timp de 23 de zile.

În paralel în Iran continuă și programul Kavoshgar și Iranul afirmă că în 2013 a lansat de două ori câte o maimuță în spațiu, în două zboruri suborbitale din 29 ianuarie și 14 decembrie 2013, însă informația nu a putut fi verificată de o sursă externă Iranului. Pentru astfel de zboruri, Iranul folosește capsula Pishgam, care urmează să fie adaptată pentru a putea transporta și persoane în spațiu, în viitorul apropiat (până în 2019 pe orbită și până în 2025 pe Lună, conform declarațiilor oficiale de la Teheran, dar este clar că termenele sunt mult prea optimiste).

Agenția Spațială din Iran a prezentat în 2010 noul său propulsor, Simorgh, care în 2016 a efectuat primul său suborbital, urmat de un eșec un an mai târziu. Simorgh poate urca un satelit de 60-100 de kilograme până la o altitudine de 500 km. După Simorgh, agenția spațială iraniană plănuiește să construiască o rachetă mai puternică, Qoqnoos, despre care însă nu se cunosc prea multe detalii.

Pentru 2019 au fost programate trei lansări, însă toate trei s-au soldat cu un eșec. În 15 ianuarie, satelitul Payam este distrus când a doua treaptă a rachetei Simorgh suferă o problemă tehnică, al doilea eșec consecutiv pentru Simorgh. Câteva zile mai târziu, în 7 februarie, o rachetă Safir 1-B nu reușește să urce pe orbită satelitul Dousti, iar în 29 august 2019, un satelit american de spionaj[fn:irn2],[fn:irn3] a fotografiat o rampă de lansare avariată în urma unei explozii recente: se pare că o rachetă Safir era pregătită pentru zbor cu satelitul Nahid-1, dar în timpul alimentării cu combustibil s-a produs o deflagrație care a distrus racheta și a avariat rampa de lansare[fn:irn4]. 

În 9 februiarie 2020 la ora 15:48 UTC, o tentativă de lansare a satelitului Zafar-1 s-a încheiat cu un nou eșec al rachetei Simorhg. Inițial racheta a părăsit rampa de lansare și prima treaptă s-a separat corespunzător, la 105 secunde după lansare, separare urmată imadiat de aprinderea celei de-a doua trepte. Conul protector s-a desprins 18 secunde mai târziu. Satelitul trebuia să ajungă la o altitudine de 530 km și o înclinație orbitală de 56 de grade, însă treapta secundară a reușit să-i imprime o viteză de doar 6.533 km/s, față de 7.4 km/s cât ar fi fost necesar pentru înscrierea pe orbită[fn:irn5]. Astfel, satelitul a ajuns la o altitudine maximă de 541 km, după care a revenit balistic spre Pământ. Impactul cu Oceanul Indian a avut loc 25 de minute mai târziu, la 6400 km de Semnan.

#+CAPTION: Racheta Simorgh cu satelitul Zafar-1, la centrul spațial Semnan, înainte de lansarea eșuată din 9 februarie 2020 (Sursa: IRNA)
[[/img/simorgh.jpg]]

Ultimul satelit funcțional al Iranului a fost lansat deci în 2015, iar din 2017 și până în prezent au avut loc nu mai puțin de 5 eșecuri consecutive, pentru fiecare dintre cele două lansatoare orbitale (Safir și Simorgh), o serie de evenimente care va întârzia semnificativ planurile agenției spațiale iraniene pentru următorii ani.

#+CAPTION: Rampa de lansare a rachetei Safir, avariate în jurul datei de 29 august.
[[/img/rampasenmam.jpg]]

Programul spațial iranian poate fi sintetizat în următorul tabel. Toate lansările au avut loc de la Centrul Spațial "Imam Khomeini", aflat în sud-estul provinciei Semnan.

|       Data | Lansator    | Încărcătură                | Rezultat | Observații                |
|------------+-------------+----------------------------+----------+---------------------------|
| 02.11 2006 | Kavoshgar-1 | fără încărcătură           | Succes   | Zbor atmosferic           |
| 25.02.2007 | Kavoshgar-1 | Kavosh                     | Succes   | Zbor atmosferic           |
| 04.02.2008 | Kavoshgar-1 | fără încărcătură           | Succes   | Zbor suborbital           |
| 16.08.2008 | Safir-1     | DemoSat                    | Succes?  | Primul satelit iranian    |
| 26.11.2008 | Kavoshgar-2 | Capsulă fără ocupanți      | Succes   | Zbor atmosferic           |
| 02.02.2009 | Safir-1     | Omid                       | Succes   | Primul satelit funcțional |
| 03.02.2010 | Kavoshgar-3 | Capsulă cu șopârle         | Succes   | Zbor atmosferic           |
| 15.03.2011 | Kavoshgar-4 | Capsulă fără ocupanți      | Succes   | Zbor suborbital           |
| 15.06.2011 | Safir-1A    | Rasad-1                    | Succes   | Satelit funcțional        |
| 15.09.2011 | Kavoshgar-5 | Capsulă cu o primată       | Eșec     | Zbor suborbital           |
| 03.02.2012 | Safir-1B    | Navid                      | Succes   | Satelit funcțional        |
| 23.05.2012 | Kavoshgar-6 | DemoSat                    | Eșec     | Zbor suborbital           |
| 28.01.2013 | Kavoshgar-7 | Capsulă Pishgam cu primată | Succes   | Zbor suborbital           |
| 14.12.2013 | Kavoshgar-8 | Capsulă Pishgam cu primată | Succes   | Zbor suborbital           |
| 02.02.2015 | Safir-1B    | Fajr                       | Succes   | Satelit funcțional        |
| 19.04.2016 | Simorgh     | fără încărcătură           | Succes   | Zbor suborbital           |
| 27.07.2017 | Simorgh     | fără încărcătură           | Eșec     | Defecțiunea treptei 2     |
| 15.01.2019 | Simorgh     | Payam                      | Eșec     | Defecțiunea treptei 3     |
| 05.02.2019 | Safir       | Doosti                     | Eșec     | Lansare eșuată            |
| 29.08.2019 | Safir       | Nahid-1                    | Eșec     | Explozie pe rampă         |
| 09.02.2020 | Simorhg     | Zafar-1                    | Eșec     | Lansare eșuată            |


*** Note de subsol

[fn:irn1] Omid nu a fost însă primul satelit iranian care a ajuns pe orbită, însă a fost primul care a ajuns în spațiu lansat de o rachetă iraniană. În 2005, Sina-1 a fost lansat de către o rachetă rusească Kosmos-3M de la baza din Plesetsk.
[fn:irn2] https://www.npr.org/2019/08/29/755406765/iranian-rocket-launch-ends-in-failure-images-show
[fn:irn3] https://www.reuters.com/article/us-iran-space-launch-failure/iranian-satellite-launch-fails-due-to-technical-issues-official-idUSKCN1VJ2HK
[fn:irn4] https://twitter.com/realDonaldTrump/status/1167493371973255170 (imagine probabil surprinsă de satelitul de spionaj USA-224/NROL-49, a cărui traiectorie trece exact pe deasupra rampei respective, la ora la care a fost surprinsă fotografia).
[fn:irn5] https://en.mehrnews.com/news/155470/Another-copy-of-Zafar-satellite-to-be-sent-into-orbit-in-June


* Rachete
:PROPERTIES:
:EXPORT_HUGO_SECTION: r
:END:

** Lansări orbitale
*** Lansări orbitale 2020
:PROPERTIES:
:EXPORT_FILE_NAME: lansari2020
:END:

| Nr. | Data        | Lansator     | Satelit        | Tip  | Țara    | Centru / Rampa  | Ținta | Rezultat          | Bul. |
|-----+-------------+--------------+----------------+------+---------+-----------------+-------+-------------------+------|
|     | 30.06       | Falcon-9     | GPS-III SV03   | CNS  | SUA     | CC SLC-40       | MEO   | /Programat/         |      |
|     | 25.04 01:51 | Soyuz-2.1a   | Progress MS-14 | NAV  | Rusia   | Baikonur 31/6   | ISS   | /Programat/         |      |
|     | 24.04       | CZ-5B        | /ShenzhouNEXT/   | NAV  | China   | Wenchang LC-101 | LEO   | /Programat/[fn:126] |      |
|     | 16.04 21:31 | Falcon-9     | 60xStarlink-6  | COM  | SUA     | KSC LC-39A      | LEO   | /Programat/         |      |
|  27 | 09.04 11:45 | CZ-3B        | Palapa-N1      | COM  | China   | Xichang         | GEO   | Eșec[fn:128]      | 71   |
|  26 | 09.04 08:05 | Soyuz-2.1a   | Soyuz MS-16    | CRW  | Rusia   | Baikonur 31/6   | ISS   | Succes[fn:127]    | 71   |
|  24 | 26.03 19:18 | Atlas-V 551  | AEHF-6         | COM* | SUA     | CC SLC-41       | GEO   | Succes[fn:125]    | [[/bul/069][69]]   |
|  23 | 24.03 04:43 | CZ-2C        | 3x Yaogan 30   | COM* | Chna    | Xichang         | LEO   | Succes            | [[/bul/068][68]]   |
|  22 | 21.03 17:06 | Soyuz-2.1b   | 34x OneWeb-3   | COM  | Europa  | Baikonur 31/6   | LEO   | Succes            | [[/bul/068][68]]   |
|  21 | 18.03 12:16 | Falcon-9     | 60xStarlink-5  | COM  | SUA     | KSC LC-39A      | LEO   | Succes[fn:l23]    | [[/bul/067][67]]   |
|  20 | 16.03 20:28 | Soyuz-2.1b   | Glonass-M      | CNS  | Rusia   | Plesetsk 43/4   | MEO   | Succes[fn:l24]    | [[/bul/067][67]]   |
|  19 | 16.03 13:34 | CZ-7A        | TJS-6          | COM* | China   | Wenchang LC201  | GEO   | Eșec[fn:l21]      | [[/bul/067][67]]   |
|  18 | 09.03 11:55 | CZ-3B        | BeiDou-3G2Q    | CNS  | China   | Xichang LC-2    | GEO   | Succes            | [[/bul/066][66]]   |
|  17 | 07.03 06:50 | Falcon-9     | Dragon CRS-20  | NAV  | SUA     | CC SLC-40       | ISS   | Succes            | [[/bul/066][66]]   |
|-----+-------------+--------------+----------------+------+---------+-----------------+-------+-------------------+------|
|  16 | 20.02 08:22 | Soyuz-2.1a   | Meridian-M9    | COM* | Rusia   | Plesetsk 43/3   | MOL   | Succes            | [[/bul/064][64]]   |
|  15 | 19.02 21:07 | CZ-2D        | 4x XJS         | SAT  | China   | Xichang LC-3    | LEO   | Succes            | [[/bul/063][63]]   |
|  14 | 18.02 22:18 | Ariane-5 ECA | JCSAT-17       | COM  | Europa  | Kourou ELA-3    | GEO   | Succes            | [[/bul/063][63]]   |
|  13 | 17.02 15:05 | Falcon-9     | 60x Starlink-4 | COM  | SUA     | CC SLC-40       | LEO   | Succes            | [[/bul/063][63]]   |
|  12 | 14.02 20:21 | Antares-230  | Cygnus NG-13   | NAV  | SUA     | Wallops 0A      | ISS   | Succes            | [[/bul/063][63]]   |
|  11 | 10.02 04:03 | Atlas-V 411  | Solar Orbiter  | INT  | SUA     | CC SLC-41       | INT   | Succes            | [[/bul/062][62]]   |
|  10 | 09.02 18:45 | Simorgh      | Zafar-1        | OBS* | Iran    | Semnan          | LEO   | Eșec              | [[/bul/062][62]]   |
|  09 | 09.02 01:34 | H-IIA 202    | IGS-Optical-7  | OBS* | Japonia | T-shima LA-Y1   | SSO   | Succes            | [[/bul/062][62]]   |
|  08 | 06.02 21:42 | Soyuz-2.1b   | 34x OneWeb-2   | COM  | Europa  | Baikonur        | LEO   | Succes[fn:l22]    | [[/bul/062][62]]   |
|-----+-------------+--------------+----------------+------+---------+-----------------+-------+-------------------+------|
|  07 | 31.01 02:56 | Electron     | NROL-151       | SAT* | SUA     | Mahia LC-1      | LEO   | Succes            | [[/bul/061][61]]   |
|  06 | 28.01 14:06 | Falcon-9     | 60x Starlink-3 | COM  | SUA     | CC SLC-40       | LEO   | Succes            | [[/bul/060][60]]   |
|  05 | 16.01 21:05 | Ariane-5 ECA | Konnect        | COM  | Europa  | Kourou ELA-3    | GEO   | Succes            | [[/bul/059][59]]   |
|  04 | 16.01 03:02 | Kuaizhou-1A  | Yinhe-1        | DEM  | China   | Jiuquan         | SSO   | Succes            | [[/bul/059][59]]   |
|  03 | 15.01 02:53 | CZ-2D        | Kuanfu-1       | OBS  | China   | Taiyua LC-9     | LEO   | Succes            | [[/bul/058][58]]   |
|  02 | 07.01 15:20 | CZ-3B        | TJSW-5         | COM* | China   | Xichang LC-2    | GTO   | Succes            | [[/bul/057][57]]   |
|  01 | 07.01 02:19 | Falcon-9     | 60x Starlink-2 | COM  | SUA     | CC SLC-40       | LEO   | Succes            | [[/bul/057][57]]   |

**** Clasament

| Țara    | Nr. | Lansări   |
|---------+-----+-----------|
| SUA     |   9 | IIIIIIIII |
| China   |   8 | IIIIIXIX  |
| Europa  |   4 | IIII      |
| Rusia   |   4 | IIII      |
| Japonia |   1 | I         |
| Iran    |   1 | X         |
|---------+-----+-----------|
| *TOTAL*   |  *27* |           |

**** Legendă tabel

- *Data lansării*: data și ora lansării este UTC, data exprimată în formatul ZZ.LL HH:MM;
- *Lansator*: racheta, varianta folosită și treapta superioară (unde este cazul);
- *Satelit*: este menționat doar un satelit, cel principal; unde este cazul, este specificat numărul sateliților identici;
- *Tip*:sateliții militari sau cei de spionaj sunt marcați cu un asterisc* : 
  + INT: sondă interplanetară
  + NAV: capsulă cargo, test capsulă echipaj dar fără echipaj la bord, navetă
  + CRW: capsulă cu echipaj la bord
  + MOD: modul stație spațială
  + GNS: satelit de geolocație
  + COM: satelit telecomunicații
  + OBS: satelit de observație
  + MET: satelit meteorologic
  + SAT: alte categorii
- *Ținta*:
  + LEO: orbita terestră joasă, între 200-2000 km altitudinesa
  + ISS: zbor spre ISS, un caz special de orbită terestră joasă
  + SSO: orbită heliosincronă, un caz special de orbită terestră joasă
  + MEO: orbită terestră medie, între LEO și GEO
  + GEO: orbită terestră geosincronă, aprox. 30000 km altitudine
  + GTO: orbită de transfer geosincronă, satelitul ajunge ulterior pe GEO
  + MOL: orbită Molniya
  + LUN: zbor spre Lună
  + MAR: zbor spre Marte
  + INT: zbor interplanetar, cu o destinație alta decât Luna sau Marte
- *Bul.*: link spre Buletinul Cosmic care oferă mai multe detalii despre lansare.

**** Note de subsol
[fn:l21] Prima lansare a rachetei Changzheng-7A.
[fn:l22] Deși lansarea este efectuată la Baikonur, folosind o rachetă rusă, compania Arianespace este cea care operează acestă lansare, astfel lansarea este considerată a fi una europeană (la fel cum și lansările rachetei Soyuz care au loc din Guiana Franceză sunt considerate europene).
[fn:l23] A fost pentru prima dată când SpaceX a folosit pentru a 5-a oară o treaptă primară; în timpul lansării unul din cele 9 motoare Merlin a suferit o problemă tehnică, însă celelalte 8 au compensat și treapta secundară a ajuns pe traiectoria corectă; din păcate, treapta primară a ratat întâlnirea cu barja OCISLY din Atlantic și astfel nu a mai fost recuperată. A fost pentru prima dată când SpaceX a refolosit conul protector.
[fn:l24] A fost a 100-a lansare a unei rachete Soyuz-2.
[fn:125] A 500-a lansare a unei trepte superioare propulsate de un motor RL-10 și prima lansare pentru noa ramură a armatei americane US Space Force.
[fn:126] Prima lansarea a variante Changzheng-5B, derivată din Changzheng-5, dar destinată orbitei terestre joase (LEO); zborul este dedicat testării noii capsule care urmează să fie folosite pentru viitoare lansări cu echipaj.
[fn:127] Prima lansare a unui echipaj la bordul unei rachete Soyuz-2.
[fn:128] Din cauza unor probleme cu cea de-a treia treaptă, lansarea a eșuat și satelitul a fost pierdut.

*** Lansări orbitale 2019
:PROPERTIES:
:EXPORT_FILE_NAME: lansari2019
:END:

|  Nr |  Data |  Ora | Lansator         | Satelit        | Țara    | Rampa           | Ținta | Rezultat           |
|-----+-------+------+------------------+----------------+---------+-----------------+-------+--------------------|
| 102 | 27.12 | 1245 | Changzheng-5     | Shijian-20     | China   | Wenchang LC-1   | GEO   | Succes             |
| 101 | 26.12 | 2312 | Rockot           | 3xGonets-M     | Rusia   | Plesetsk 133/3  | LEO   | Succes[fn:rroct]   |
| 100 | 24.12 | 1215 | Proton-M         | Elektro-L3     | Rusia   | Baikonur 81/24  | GEO   | Succes[fn:rp1500]  |
|  99 | 20.12 | 1136 | Atlas V          | CST-100        | SUA     | SLC-41          | ISS   | Succes[fn:rcst100] |
|  98 | 20.12 | 0322 | Changzheng-4B    | CBERS-4A       | China   | Taiyuan-LC9     | SSO   | Succes             |
|  97 | 18.12 | 0854 | Soyuz-STA        | CHEOPS         | Europa  | Kourou ELS      | SSO   | Succes             |
|  96 | 17.12 | 0010 | Falcon 9         | JCSAT-18       | SUA     | CC SLC-40       | GTO   | Succes             |
|  95 | 16.12 | 0722 | Changzheng-3B    | 2xBeidou-3     | China   | Xichang-LC3     | MEO   | Succes             |
|  94 | 11.12 | 0955 | PSLV-QL          | RISAT-2BR1     | India   | Satish Dhawan   | LEO   | Succes             |
|  93 | 11.12 | 0830 | Soyuz-2.1b       | GLONASS-M      | Rusia   | Plesetsk 43/3   | MEO   | Succes             |
|  92 | 07.12 | 0852 | Kuaizhou-1A      | 2x Xingyun-2   | China   | Taiyuan         | SSO   | Succes             |
|  91 | 07.12 | 0255 | Kuaizhou-1A      | Jilin-1        | China   | Taiyuan         | SSO   | Succes             |
|  90 | 06.12 | 0934 | Soyuz-2.1a       | Progress MS-13 | Rusia   | Baikonur 31/6   | ISS   | Succes             |
|  89 | 06.12 | 0757 | Electron         | ATL-1          | SUA     | Mahia LC-1      | LEO   | Succes             |
|  88 | 05.12 | 1729 | Falcon 9         | Dragon CRS-19  | SUA     | CC SLC-40       | ISS   | Succes             |
|-----+-------+------+------------------+----------------+---------+-----------------+-------+--------------------|
|  87 | 27.11 | 2352 | Changzheng-4C    | Gaofen-12      | China   | Taiyaun LC-9    | SSO   | Succes             |
|  86 | 27.11 | 0358 | PSLV-XL          | Cartosat-3     | India   | Satish Dhawan   | LEO   | Succes             |
|  85 | 26.11 | 2109 | Ariane 5 ECA     | Inmarsat-5 F5  | Europa  | Kourou ELA-3    | GSO   | Succes             |
|  84 | 25.11 | 1752 | Soyuz-2.1v       | Kosmos-2542    | Rusia   | Plesetsk 43/4   | LEO   | Succes             |
|  83 | 23.11 | 0055 | Changzheng-3B    | Beidou-3       | China   | Xichang LC-3    | MEO   | Succes             |
|  82 | 17.11 | 1000 | Kuaizhou-1A      | KL-Alpha       | China   | Jiuquan SLS-2   | LEO   | Succes             |
|  81 | 13.11 | 0635 | Changzheng-6     | Ningxia-1      | China   | Taiyuan LC-16   | LEO   | Succes             |
|  80 | 13.11 | 0340 | Kuaizhou-1A      | Gaofen-02A     | China   | Jiuquan SLS-2   | SSO   | Succes             |
|  79 | 11.11 | 1456 | Falcon 9         | 60x Starlink   | SUA     | CC SLC-40       | LEO   | Succes             |
|  78 | 04.11 | 1743 | Changzheng-3B/E  | Beidou-3       | China   | Xichang LC-2    | GSO   | Succes             |
|  77 | 03.11 | 0322 | Changzheng-4B    | Gaofen-7       | China   | Taiyuan LC-9    | SSO   | Succes             |
|  76 | 02.11 | 1359 | Antares 230+     | Cygnus NG-12   | SUA     | LP-0A           | ISS   | Succes             |
|-----+-------+------+------------------+----------------+---------+-----------------+-------+--------------------|
|  75 | 17.10 | 1521 | Changzheng-3B    | TJSW-4         | China   | Xichang LC-3    | GSO   | Succes             |
|  74 | 17.10 | 0122 | Electron         | Palisade       | SUA     | Mahia LC-1      | SSO   | Succes             |
|  73 | 11.10 | 0200 | Pegasus-XL       | ICON           | SUA     | /Stargazer/       | LEO   | Succes             |
|  72 | 09.10 | 1017 | Proton-M         | MEV-1/Eutelsat | Rusia   | Baikonur 200/39 | GEO   | Succes             |
|  71 | 04.10 | 1851 | Changzheng-4C    | Gaofen-10R     | China   | Taiyuan LC-9    | SSO   | Succes             |
|-----+-------+------+------------------+----------------+---------+-----------------+-------+--------------------|
|  70 | 26.09 | 0746 | Soyuz-2.1b       | Tundra         | Rusia   | Plesetsk 43/4   | MOL   | Succes             |
|  69 | 25.09 | 1357 | Soyuz-FG         | Soyuz MS-15    | Rusia   | Baikonur 1/5    | ISS   | Succes[fn:rsfg]    |
|  68 | 25.09 | 0054 | Changzheng-2D    | Yunhai-1       | China   | Jiuquan         | SSO   | Succes             |
|  67 | 24.09 | 1605 | H-2B             | HTV-8          | Japonia | Tanegashima     | ISS   | Succes             |
|  66 | 22.09 | 2110 | Changzheng-3B    | Beidou-3       | China   | Xichang         | MEO   | Succes             |
|  65 | 19.09 | 0642 | Changzheng-11    | Zhuhai-1       | China   | Jiuquan         | SSO   | Succes             |
|  64 | 12.09 | 0326 | Changzheng-4B    | Naxing-3       | China   | Taiyuan         | SSO   | Succes             |
|-----+-------+------+------------------+----------------+---------+-----------------+-------+--------------------|
|  63 | 30.08 | 2341 | Kuaizhou-1A      | KX-09          | China   | Jiuquan         | SSO   | Succes             |
|  62 | 30.08 | 1700 | Rokot            | Geo-IK-2       | Rusia   | Plesetsk 133/3  | LEO   | Succes             |
|  61 | 22.08 | 1606 | Delta IV Medium  | GPS-III SV02   | SUA     | CC SLC-37B      | MEO   | Succes             |
|  60 | 22.08 | 0338 | Soyuz-2.1a       | Soyuz MS-14    | Rusia   | Baikonur 31/6   | ISS   | Succes             |
|  59 | 19.08 | 1212 | Electron         | BRO-1          | SUA     | Mahia LC-1      | LEO   | Succes             |
|  58 | 19.08 | 1203 | Changzheng-3B/G2 | Chinasat-18    | China   | Xichang         | GEO   | Succes[fn:rcz3b]   |
|  57 | 17.08 | 0411 | Jielong-1        | QianSheng-1    | China   | Jiuquan         | SSO   | Succes             |
|  56 | 08.08 | 1013 | Atlas V 551      | AEHF-5         | SUA     | CC SLC-41       | GEO   | Succes             |
|  55 | 06.08 | 2323 | Falcon 9         | Amos-17        | SUA     | CC SLC-40       | GEO   | Succes             |
|  54 | 06.08 | 1930 | Ariane 5 ECA     | EDRS-C         | Europa  | Kourou ELA-3    | GEO   | Succes             |
|  53 | 05.08 | 2156 | Proton-M         | Blagovest-14L  | Rusia   | Baikonur 81/24  | GEO   | Succes             |
|-----+-------+------+------------------+----------------+---------+-----------------+-------+--------------------|
|  52 | 31.07 | 1210 | Soyuz-2.1a       | Progress MS-12 | Rusia   | Baikonur 31/6   | ISS   | Succes             |
|  51 | 30.07 | 0556 | Soyuz-2.1a       | Meridian-8     | Rusia   | Plesetsk 43/4   | MOL   | Succes             |
|  50 | 26.07 | 0357 | Changzheng-2C    | Yaogan-30      | China   | Xichang LC-3    | LEO   | Succes             |
|  49 | 25.07 | 2201 | Falcon 9         | Dragon CRS-18  | SUA     | CC SLC-40       | ISS   | Succes             |
|  48 | 25.07 | 0500 | Hyperbola-1      | CAS-7B         | China   | Jiuquan         | LEO   | Succes[fn:rhyp1]   |
|  47 | 22.07 | 0913 | GSLV Mk.III      | Chandrayaan-2  | India   | S-Dhawan SLP    | SNC   | Succes             |
|  46 | 20.07 | 1628 | Soyuz-FG         | Soyuz MS-13    | Rusia   | Baikonur 1/5    | ISS   | Succes             |
|  45 | 13.07 | 1230 | Proton-M         | Spektr-RG      | Rusia   | Baikonur 81/24  | LL2   | Succes             |
|  44 | 11.07 | 0153 | Vega             | FalconEye-1    | Europa  | Kourou ELV      | LEO   | Eșec[fn:rvega]     |
|  43 | 10.07 | 1714 | Soyuz-2-1v       | Nivelir-L      | Rusia   | Plesetsk 43/4   | LEO   | Succes             |
|  42 | 05.07 | 0541 | Soyuz-2.1b       | Meteor-M2-2    | Rusia   | Vostochny 1S    | SSO   | Succes             |
|-----+-------+------+------------------+----------------+---------+-----------------+-------+--------------------|
|  41 | 29.06 | 0430 | Electron         | BS-Global-3    | SUA     | Mahia LC-1      | LEO   | Succes             |
|  40 | 25.06 | 0630 | Falcon Heavy     | STP-2          | SUA     | KSC LC-39A      | LEO   | Succes             |
|  39 | 24.06 | 1750 | Changzheng-3B/E  | BeiDou-3       | China   | Xichang LC-3    | MEO   | Succes             |
|  38 | 20.06 | 2141 | Ariane 5 ECA     | Eutelsat-7C    | Europa  | Kourou ELA-3    | GEO   | Succes             |
|  37 | 12.06 | 1417 | Falcon 9         | RADARSAT       | SUA     | VAFB SLC-4E     | SSO   | Succes             |
|  36 | 05.06 | 0406 | Changzheng-11H   | Bufeng-1       | China   | Marea Galbenă   | LEO   | Succes             |
|-----+-------+------+------------------+----------------+---------+-----------------+-------+--------------------|
|  35 | 30.05 | 1742 | Proton-M         | Yamal-601      | Rusia   | Baikonur 200/39 | GEO   | Succes             |
|  34 | 27.05 | 0623 | Soyuz-2.1b       | GLONASS-M 758  | Rusia   | Plesetsk 43/4   | MEO   | Succes             |
|  33 | 24.05 | 0230 | Falcon 9         | Starlink-1     | SUA     | CC SLC-40       | LEO   | Succes             |
|  32 | 22.05 | 2249 | Changzheng-4C    | Yaogan-33      | China   | Taiyuan LC-9    | LEO   | Eșec[fn:rcz4c]     |
|  31 | 22.05 | 0000 | PSLV-CA          | RISAT-2B       | India   | S-Shawan FLP    | SSO   | Succes             |
|  30 | 17.05 | 1548 | Changzheng-3C    | BeiDou-2 G8    | China   | Xichang LC-2    | MEO   | Succes             |
|  29 | 05.05 | 0600 | Electron         | Harbinger      | SUA     | Mahia LC-1      | LEO   | Succes             |
|  28 | 04.05 | 0648 | Falcon 9         | Dragon CRS-17  | SUA     | CC SLC-40       | ISS   | Succes             |
|-----+-------+------+------------------+----------------+---------+-----------------+-------+--------------------|
|  27 | 29.04 | 2252 | Changzheng-4B    | Tianhui        | China   | Taiyuan LC-9    | SSO   | Succes             |
|  26 | 20.04 | 1441 | Changzheng-3B/E  | Beidou-3       | China   | Xichang LC-3    | MEO   | Succes             |
|  25 | 17.04 | 2046 | Antares 230      | Cygnus NG-11   | SUA     | MARS LP-0A      | ISS   | Succes             |
|  24 | 11.04 | 2235 | Falcon Heavy     | Arabsat-6A     | SUA     | KSC LC-39A      | GEO   | Succes             |
|  23 | 04.04 | 1703 | Soyuz ST-B       | O3b            | Europa  | Kourou ELS      | MEO   | Succes             |
|  22 | 04.04 | 1101 | Soyuz-2.1a       | Progress MS-11 | Rusia   | Baikonur 31/6   | ISS   | Succes             |
|  21 | 01.04 | 0357 | PSLV-QL          | EMISAT         | India   | S-Dhawan SLP    | LEO   | Succes             |
|-----+-------+------+------------------+----------------+---------+-----------------+-------+--------------------|
|  20 | 31.03 | 1550 | Changzheng-3B/E  | Tianlian-2-01  | China   | Xichang LC-2    | GEO   | Succes             |
|  19 | 28.03 | 2230 | Electron         | R3D2           | SUA     | Mahia LC-1      | LEO   | Succes             |
|  18 | 27.03 | 1039 | OS-M1            | Linque-1B      | China   | Jiquan SLS-2    | LEO   | Eșec[fn:rosm1]     |
|  17 | 22.03 | 0150 | Vega             | PRISMA         | Europa  | Kourou ELV      | SSO   | Succes             |
|  16 | 16.03 | 0026 | Delta-IV M+(5,4) | WGS-10         | SUA     | CC SLC-37B      | GEO   | Succes             |
|  15 | 14.03 | 1914 | Soyuz-FG         | Soyuz MS-12    | Rusia   | Baikonur 1/5    | LEO   | Succes             |
|  14 | 09.03 | 1728 | Changzheng-3B/E  | Chinasat-6C    | China   | Xichang LC-2    | GEO   | Succes             |
|  13 | 02.03 | 0749 | Falcon 9         | Dragon2-DM1    | SUA     | KSC LC-39A      | ISS   | Succes             |
|-----+-------+------+------------------+----------------+---------+-----------------+-------+--------------------|
|  12 | 27.02 | 2137 | Soyuz ST-B       | Oneweb         | Europa  | Kourou ELS      | LEO   | Succes             |
|  11 | 22.02 | 0145 | Falcon 9         | Nunsatara Satu | SUA     | CC SLC-40       | GEO   | Succes             |
|  10 | 21.02 | 1647 | Soyuz-2.1b       | EgyptSat-A     | Rusia   | Baikonur 31/6   | LEO   | Succes             |
|   9 | 05.02 | 2101 | Ariane 5 ECA     | HellasSat-4    | Europa  | Kourou ELA-3    | GEO   | Succes             |
|   8 | 05.02 |      | Safir-1B         | Dousti         | Iran    | Semnan LP-1     | LEO   | Eșec               |
|-----+-------+------+------------------+----------------+---------+-----------------+-------+--------------------|
|   7 | 24.01 | 1807 | PSLV-DL          | Microsat-R     | India   | S-Dhawan        | LEO   | Succes             |
|   6 | 21.01 | 0542 | Changzheng-11    | Jilin-1        | China   | Jiuquan SLS-2   | LEO   | Succes             |
|   5 | 19.01 | 1905 | Delta IV Heavy   | NROL-71        | SUA     | VAFB SLC-6      | LEO   | Succes             |
|   4 | 18.01 | 0050 | Epsilon          | RAPIS-1        | Japonia | Uchinoura       | SSO   | Succes             |
|   3 | 15.01 |      | Simorgh          | AUTSAT-1       | Iran    | Semnan LP-2     | LEO   | Eșec               |
|   2 | 11.01 | 1531 | Falcon 9         | Iridium 66-75  | SUA     | VAFB SLC-4E     | LEO   | Succes             |
|   1 | 10.01 | 1705 | Changzheng-3B/E  | Chinasat-2D    | China   | Xichang LC-2    | GEO   | Succes             |

#+CAPTION: Lansarea Falcon Heavy din 11 aprilie 2019 cu satelitul de telecomunicații Arabsat-6A (/Foto: SpaceX/)
[[/img/fh2019.jpg]]

**** Abrevieri folosite în tabele

- LEO ::  orbită terestră joasă (/Low Earth Orbit)/;
- ISS ::  lansare spre Stația Spațială Internațională (/International Space Station/), care se află pe LEO;
- SSO :: orbită heliosincronă (/Sun-Synchronous Orbit/), un caz special de LEO;
- MEO :: orbită terestră medie (/Medium Earth Orbit/);
- GEO :: orbită geosincronă (/GEOsynchronous orbit/);
- LL2 :: punctul Lagrange L2 Pământ-Lună;
- SNC :: orbită selenocentrică (lunară);
- MOL :: orbită Molniya.

**** Note de subsol

[fn:rroct] Probabil ultima lansarea a rachetei Rockot, cel puțin pentru sectorul militar.

[fn:rp1500] Lansarea cu numărul 1500 de la cosmodromul din Baikonur.

[fn:rosm1] Tentativa unei companii chinezești private de a pune pe orbită un satelit s-a încheiat cu un eșec după ce controlul rachetei a fost pierdut imediat după seprarea primei trepte.

[fn:rcz4c] Probleme cu a treia treaptă a rachetei Changzheng.

[fn:rvega] Prima lansare eșuată pentru racheta Vega, datorită unor probleme cu treapta secundară.

[fn:rcz3b] Prima lansare orbitală reușită a unei companii private din China.

[fn:rhyp1] Racheta a urcat satelitul pe orbita corectă, dar ulterior acesta a suferit probleme tehnice.

[fn:rsfg] Ultima lansare a rachetei Soyuz-FG și [[/m/soyuz-fg][probabil ultima lansare de pe rampa istorică 1/5 de la Baikonur]].

[fn:rcst100] Racheta și treapta secundară au funcționat nominal, dar capsula CST-100 Starliner nu a mai ajuns la ISS din cauza unei probleme cu ceasul computerului de bord, care astfel nu a mai efectuat la timp o manevră de inserție pe orbita corectă. 
** Lansatoare orbitale active
:PROPERTIES:
:EXPORT_FILE_NAME: rachete 
:END:

|------------------+------+-------------+-------+--------------+-------+--------+-------+---------+---------+---------+------------|
| Racheta          | Țara | Operator    | Debut | Motor        | LEO   | SSO    | GTO   | Lansări | Succese | Eșecuri |     Ultima |
|------------------+------+-------------+-------+--------------+-------+--------+-------+---------+---------+---------+------------|
| Antares[fn:rc1]  | SUA  | NGSSG       |  2013 | 2xRD-181     | 8t    |        |       |      12 |      11 |       1 | 14.02.2020 |
| Atlas V          | SUA  | ULA         |  2002 | 1xRD-180     | 20.5t |        | 8.9t  |      83 |      82 |     (1) | 26.03.2020 |
| Delta IV Heavy   | SUA  | ULA         |  2004 | 1xRS-68A     | 28.7  |        | 14.2t |      10 |       9 |     (1) | 19.01.2019 |
| Electron         | SUA  | RocketLab   |  2017 | 9xRutherford |       | 0.225t |       |      11 |      10 |       1 | 31.01.2020 |
| Falcon 9[fn:rc2] | SUA  | SpaceX      |  2010 | 9xMerlin     | 22.8t |        | 8.3t  |      83 |      81 |   1+(1) | 18.03.2020 |
| Falcon Heavy     | SUA  | SpaceX      |  2018 | 27xMerlin    | 63.8  |        | 26.7  |       3 |       3 |       0 | 25.06.2019 |
| Minotaur-C       | SUA  | NGSSG       |  1994 | Castor(S)    | 1.3t  |        |       |      10 |       7 |       3 | 31.10.2017 |
| Minotaur V       | SUA  | NGSSG       |  2013 | Castor(S)    |       |        | 0.53t |       1 |       1 |       0 | 07.09.2013 |
|------------------+------+-------------+-------+--------------+-------+--------+-------+---------+---------+---------+------------|
| Soyuz-2          | RUS  | Roscosmos   |  2004 | 1xRD-108A    | 8.2t  | 4.9t   | 3.2t  |     102 |      95 |   4+(3) | 09.04.2020 |
| Proton-M         | RUS  | Roscosmos   |  2001 | 6xRD-275M    | 23t   |        | 6.3   |     109 |      98 |   9+(2) | 24.12.2019 |
| Rockot           | RUS  | Roscosmos   |  1994 | 3xRD-0233    | 1.9t  | 1.2t   |       |      34 |      31 |   2+(1) | 27.12.2019 |
| Angara           | RUS  | Roscosmos   |  2014 | 1xRD-191     | 3.8t  |        | 5.4t  |       2 |       2 |       0 | 23.12.2014 |
|------------------+------+-------------+-------+--------------+-------+--------+-------+---------+---------+---------+------------|
| Changzheng-2C    | CHN  | CNSA        |  1982 | 4xYF-21C     | 3.85t | 1.9t   | 1.25t |      52 |      51 |       1 | 24.03.2020 |
| Changzheng-2D    | CHN  | CNSA        |  1992 | 4xYF-21C     | 3.5t  | 1.3t   |       |      46 |      45 |       1 | 19.02.2020 |
| Changzheng-2F    | CHN  | CNSA        |  1999 | 4xYF-20B     | 8.4t  |        |       |      13 |      13 |       0 | 16.10.2016 |
| Changzheng-3A    | CHN  | CNSA        |  1994 | 4xYF-21C     | 8.5t  |        | 2.6t  |      27 |      27 |       0 | 09.07.2018 |
| Changzheng-3B    | CHN  | CNSA        |  1996 | 4xYF-21C     | 11.5t | 7.1t   | 5.5t  |      67 |      63 |   2+(2) | 08.04.2020 |
| Changzheng-3C    | CHN  | CNSA        |  2008 | 4xYF-21C     |       |        | 3.9t  |      17 |      17 |       0 | 17.05.2019 |
| Changzheng-4B    | CHN  | CNSA        |  1999 | 4xYF-21C     | 4.2t  | 2.8t   | 1.5t  |      35 |      34 |       1 | 20.12.2019 |
| Changzheng-4C    | CHN  | CNSA        |  2006 | 4xYF-21C     | 4.2t  | 2.8t   | 1.5t  |      28 |      26 |       2 | 27.11.2019 |
| Changzheng-5     | CHN  | CNSA        |  2016 | 2xYF-100     | 25t   |        | 14t   |       3 |       2 |       1 | 27.12.2019 |
| Changzheng-5B    | CHN  | CNSA        |  2020 | 2xYF-100     |       |        |       |       0 |       0 |       0 |            |
| Changzheng-6     | CHN  | CNSA        |  2015 | 1xYF-100     |       | 1t     |       |       3 |       3 |       1 | 13.11.2019 |
| Changzheng-7A    | CHN  | CNSA        |  2020 | 1xYF-100     |       |        | 7.0t  |       1 |       0 |       1 | 16.03.2020 |
| Changzheng-7     | CHN  | CNSA        |  2016 | 2xYF-100     | 13.5t |        | 5.5t  |       2 |       2 |       0 | 20.04.2017 |
| Changzheng-11    | CHN  | CNSA        |  2015 | P35 (S)      | 0.7t  | 0.35t  |       |       8 |       8 |       0 | 19.09.2019 |
| Jielong-1        | CHN  | CNSA        |  2019 | (S)          | ?     | ?      |       |       1 |       1 |       0 | 17.08.2019 |
| Kuaizhou         | CHN  | CNSA        |  2013 | (S)          | 0.3t  | 0.2t   |       |      10 |      10 |       0 | 16.01.2020 |
|------------------+------+-------------+-------+--------------+-------+--------+-------+---------+---------+---------+------------|
| Ariane 5         | EU   | ArianeSpace |  1996 | 1xVulcain    | 20t   |        | 10.9t |     108 |     103 |    2(3) | 18.02.2020 |
| Vega             | EU   | ArianeSpace |  2012 | P80 (S)      |       | 1.45t  |       |      15 |      14 |       1 | 11.07.2019 |
|------------------+------+-------------+-------+--------------+-------+--------+-------+---------+---------+---------+------------|
| H-2A             | JPN  | JAXA        |  2001 | 1xLE-7A      | 15t   |        | 6t    |      41 |      40 |       1 | 09.02.2020 |
| H-2B             | JPN  | JAXA        |  2009 | 2xLE-7A      | 16.5t |        | 8t    |       8 |       8 |       0 | 24.09.2019 |
|------------------+------+-------------+-------+--------------+-------+--------+-------+---------+---------+---------+------------|
| PSLV             | IND  | ISRO        |  1993 | (S)          | 3.8t  | 1.75t  | 1.2t  |      50 |      47 |   2+(1) | 11.12.2019 |
| GSLV Mk.II       | IND  | ISRO        |  2010 | S139 (S)     | 5t    |        | 2.7t  |       7 |       6 |       1 | 19.12.2018 |
| GSLV Mk.III      | IND  | ISRO        |  2017 | S200 (S)     | 10t   |        | 4t    |       4 |       4 |       0 | 22.07.2019 |
|------------------+------+-------------+-------+--------------+-------+--------+-------+---------+---------+---------+------------|
| Safir[fn:rc3]    | IRN  | ISA         |  2008 | ??           | <0.1? |        |       |       8 |       4 |       4 | 05.02.2019 |
| Simorgh          | IRN  | ISA         |  2016 | 4xNodong?    | 0.35? |        |       |       4 |       1 |       3 | 09.02.2020 |
|------------------+------+-------------+-------+--------------+-------+--------+-------+---------+---------+---------+------------|
| Unha-3           | PRK  | NADA        |  2012 | 4xNodong?    | 0.2?  |        |       |       3 |       2 |       1 | 07.02.2016 |
|------------------+------+-------------+-------+--------------+-------+--------+-------+---------+---------+---------+------------|

[fn:rc1] După eșecul celei de-a 5-a lansări Antares, din 28.10.2014, racheta a schimbat motorul primei trepte din NK-33 în RD-181.
[fn:rc2] Falcon-9 a suferit o explozie pe rampa de lansare, înaintea misiunii Amos-18 (01.09.2016), eșec care nu apare în tabel.
[fn:rc3] Safir a suferit în 29.08.2019 o explozie pe rampă, eșec care nu apare în tabel.

** Lansatoare orbitale viitoare
:PROPERTIES:
:EXPORT_FILE_NAME: viitor 
:END:

|-------------------+------+-------------+------------+---------+-------+-------+-------+------+-------|
| Racheta           | Țara | Operator    | Inaugurare | Motor   | LEO   | SSO   | GTO   | Lună | Marte |
|-------------------+------+-------------+------------+---------+-------+-------+-------+------+-------|
| SLS Block1        | SUA  | NASA        |       2021 | RS-25   | 95t   |       |       | 26t  |       |
| SLS Block1B       | SUA  | NASA        |       2024 | RS-25   | 105t  |       |       | 40t  |       |
| SLS Block2        | SUA  | NASA        |      2028+ | RS-25   | 130t  |       |       |      | 45t   |
| BFR               | SUA  | SpaceX      |       2020 | Raptor  | 150t  |       |       | 100t | 100t  |
| Vulcan Centaur    | SUA  | ULA         |    07.2021 | BE-4    | 34t   | 29t   | 16.3t |      |       |
| New Glenn 2S      | SUA  | Blue Origin |       2021 | BE-4    | 45t   |       | 13t   |      |       |
| OmegA             | SUA  | NGSSG       |       2021 | Castor  |       |       | 4.9t  |      |       |
|-------------------+------+-------------+------------+---------+-------+-------+-------+------+-------|
| Ariane 62         | EU   | Arianespace |       2020 | Vulcain | 10.3t | 6.5t  | 5t    |      |       |
| Ariane 64         | EU   | Arianespace |       2020 | Vulcain | 21.6  | 14.9t | 11.5t |      |       |
| Vega-C            | EU   | Arianespace |       2020 | P80     |       |       |       |      |       |
|-------------------+------+-------------+------------+---------+-------+-------+-------+------+-------|
| H-3               | JPN  | JAXA        |       2020 | LE-9    |       | 4t    | 6.5t  |      |       |
|-------------------+------+-------------+------------+---------+-------+-------+-------+------+-------|
| SSLV              | IND  | ISRO        |       2020 | S85 (s) |       | 0.3t  |       |      |       |
| UMLV              | IND  | ISRO        |       202x | SCE-200 |       |       |       |      |       |
|-------------------+------+-------------+------------+---------+-------+-------+-------+------+-------|
| Angara-A5P        | RUS  | Roscosmos   |       2020 | RD-191  | 18t   |       |       |      |       |
| Soyuz-5 (Irtysh ) | RUS  | Roscosmos   |       2022 | RD-171  | 18t   |       | 5t    |      |       |
| Yenisei           | RUS  | Roscosmos   |       2028 | RD-171? | 103t  |       |       |      |       |
|-------------------+------+-------------+------------+---------+-------+-------+-------+------+-------|
| Changzheng-8      | CHN  | CNSA        |       2020 | YF-100  | 7.6t  | 4.5t  | 2.5t  |      |       |
| Changzheng-9      | CHN  | CNSA        |       2030 |         | 140t  |       |       | 50t  | 44t   |
|-------------------+------+-------------+------------+---------+-------+-------+-------+------+-------|

- LEO :: orbită terestră joasă (200-2000 km)
- SSO :: orbită heliosincronă (aprox. 500 km, înclinație 97.7 grade)
- GTO :: orbită geostaționară de transfer (spre orbita geostaționară --GEO, cu apogeul la 35786 km) 

** Soyuz-2
:PROPERTIES:
:EXPORT_FILE_NAME: soyuz-2
:END:

Soyuz-2 este racheta care a înlocuit vechile lansatoare Soyuz-U (1973-2007, 786 lansări, 22 eșecuri) și Soyuz-FG (folosită ca o punte de legătură între Soyuz-U și Soyuz-2 pentru zborurile cu echipaj, între 2001-2019, 70 lansări, 1 eșec parțial). La fel ca toate celelalte rachete din această familie, Soyuz-2 este și ea derivată din racheta balistică intercontinentală R-7 Семёрка și este practic un upgrade al venerabilei Soyuz-U.

Soyuz-2 este în principal folosită în două variante (Soyuz-2.1a, Soyuz-2.1b) și acestea pot fi lansate de la Baikonur (Kazahstan), Plesetsk, Vostochny (Rusia) și Kourou (Guiana Franceză, închiriată operatorului european Arianespace, de unde au loc lansări de sateliți de telecomunicații pe orbite geostaționare). 

Soyuz-2 folosește motoare RD-108A pentru prima treaptă (care folosesc kerosen și oxigen) și un set de patru boostere cu combustibil lichid, cu motoare RD-107A (același combustibil lichid cu kerosen și oxigen). După 118 secunde, boosterele își termină combustibilul și se desprind de treapta primară, care mai continuă să funcționeze încă alte 168 de secunde (un total de 286 de secunde). Diferența dintre Soyuz-2.1a și Soyuz-2.1b o fac propulsoarele celei de-a doua trepte: RD-0110 pentru Soyuz-2.1a sau motoare RD-0124, mai performante, pentru Soyuz-2.1b. Când racheta Soyuz-2 este lansată de compania Arianespace din Guiana Franceză, aceasta este denumită Soyuz-STA, respectiv STB. A doua treaptă folosește același tip de combustibil ca prima treaptă și de obicei arde pentru 270 secunde. 

Racheta Soyuz-2 poate avea și o a treia treaptă, Fregat (în variante Fregat, Fregat-M sau Fregat-MT) sau Volga, acestea folosind tetraoxid de azot și oxigen drept combustibil.

Mai există și varianta Soyuz-2.1v care înseamnă doar corpul central al rachetei (fiind prima rachetă din familia Soyuz care nu are cele patru boostere auxiliare), iar motorul ales pentru prima treaptă în cazul acestei variante este legendarul NK-33 (care urmează să fie înlocuit în următorii ani cu RD-193). Soyuz-2.1v este folosită mai rar, doar de 5 ori din 2013 și până în prezent).

Soyuz-2.1a poate lansa cel mult 7 tone pe orbită terestră joasă sau 2.8 tone pe orbită geostaționară, în timp ce Soyuz-2.1b poate urca până la 8.2 tone pe orbită terestră joasă și 3.2 tone pe orbită geostaționară. Soyuz-2.1v are performanțe mai modeste, cu 2.8 tone pe orbită terestră joasă.

#+CAPTION: Lansarea rachetei Soyuz-2.1a cu nava cargo Progress MS-13, din 06 decembrie 2019.
[[/img/soyuz21a.jpg]]

#+CAPTION: Performanțele rachetei Soyuz-2 în funcție de confgiurație și orbită 
|--------------+---------+---------+---------|
| Configurație | LEO     | SSO     | GTO     |
|--------------+---------+---------+---------|
| 2.1a         | 7020 kg |         |         |
| 2.1b         | 8200 kg |         |         |
| STA          |         | 4230 kg | 2810 kg |
| STB          |         | 4900 kg | 3250 kg |
| 2.1v         | 2850 kg |         |         |
|--------------+---------+---------+---------|

#+CAPTION: Lista lansărilor rachetelor Soyuz-2 (2.1a, 2.1b, 2.1v)
|-----+------------+-------------------+-------------------------+----------+---------+--------------|
| nr. |       Data | Configurația      | Satelit                 | Masă (t) | Rampă   | Orbită       |
|-----+------------+-------------------+-------------------------+----------+---------+--------------|
|   s | 08.11.2004 | Soyuz-2.1a        | Oblik GVM (Test Flt)    |      6.5 | PL 43/4 | SUB[fn:sz1]  |
|-----+------------+-------------------+-------------------------+----------+---------+--------------|
|   1 | 19.10.2006 | Soyuz 2.1a/Fregat | METOP-A (ST16)          |     4.18 | TB 31/6 | SSO          |
|   2 | 24.12.2006 | Soyuz 2.1a/Fregat | Meridian (Kosmos)       |    2.00? | PL 43/4 | MOL          |
|   3 | 27.12.2006 | Soyuz 2.1b/Fregat | COROT (ST17)            |     0.63 | TB 31/6 | LEO          |
|-----+------------+-------------------+-------------------------+----------+---------+--------------|
|   4 | 26.07.2008 | Soyuz-2.1b        | Kosmos 2441 (Persona 1) |      6.5 | PL 43/4 | SSO          |
|-----+------------+-------------------+-------------------------+----------+---------+--------------|
|   5 | 21.05.2009 | Soyuz 2.1a/Fregat | Meridan 2               |          | PL 43/4 | EEO[fn:sz2]  |
|   6 | 17.09.2009 | Soyuz 2.1b/Fregat | Meteor M1 +6microsats   |      2.7 | TB 31/6 | SSO          |
|-----+------------+-------------------+-------------------------+----------+---------+--------------|
|   7 | 19.10.2010 | Soyuz 2.1a/Fregat | ST22/6xGlobalstar       |      4.2 | TB 31/6 | LEO          |
|   8 | 02.11.2010 | Soyuz 2.1a/Fregat | Meridian 3              |     ~2.0 | PL 43/4 | MOL          |
|-----+------------+-------------------+-------------------------+----------+---------+--------------|
|   9 | 26.02.2011 | Soyuz 2.1b/Fregat | Glonass-K               |     0.94 | PL 43/4 | MEO          |
|  10 | 04.05.2011 | Soyuz 2.1a/Fregat | Meridian                |          | PL 43/4 | MOL          |
|  11 | 13.07.2011 | Soyuz 2.1a/Fregat | 6xGlobalstar-2          |      3.9 | TB 31/6 | LEO          |
|  12 | 02.10.2011 | Soyuz 2.1b/Fregat | Glonass M               |    1.414 | PL 43/4 | MEO          |
|  13 | 21.10.2011 | Soyuz 2.1b/Fregat | VS-01/2xGalileo         |      1.4 | KO ELS  | MEO          |
|  14 | 27.11.2011 | Soyuz 2.1b/Fregat | Glonass-M               |    1.414 | PL 43/4 | MEO          |
|  15 | 17.12.2011 | Soyuz 2.1a/Fregat | VS-02/6sats             |      2.1 | KO ELS  | SSO          |
|  16 | 23.12.2011 | Soyuz 2.1b/Fregat | Meridian                |          | PL 43/4 | Eșec[fn:sz3] |
|  17 | 28.12.2011 | Soyuz 2.1a/Fregat | ST24/6xGlobalstar       |      4.2 | TB 31/6 | LEO          |
|-----+------------+-------------------+-------------------------+----------+---------+--------------|
|  18 | 17.09.2012 | Soyuz 2.1a/Fregat | Metop B                 |    4.085 | TB 31/6 | SSO          |
|  19 | 12.10.2012 | Soyuz 2.1b/Fregat | IOV-2/Galileo FM3,4     |      1.4 | KO ELS  | MEO          |
|  20 | 14.11.2012 | Soyuz 2.1a/Fregat | Merdian 6               |          | PL 43/3 | MOL          |
|  21 | 02.12.2012 | Soyuz 2.1a/Fregat | Pleiades 1B             |     0.97 | KO ELS  | SSO          |
|-----+------------+-------------------+-------------------------+----------+---------+--------------|
|  22 | 06.02.2013 | Soyuz 2.1a/Fregat | ST26/6xGlobalstar       |      4.2 | TB 31/6 | LEO          |
|  23 | 19.04.2013 | Soyuz 2.1a        | BION-M1                 |      6.5 | TB 31/6 | LEO          |
|  24 | 26.04.2013 | Soyuz 2.1b/Fregat | Glonass M               |    1.415 | PL 43/4 | MEO          |
|  25 | 07.06.2013 | Soyuz 2.1b        | Kvarts/Persona          |      6.5 | PL 43/4 | SSO          |
|  26 | 25.06.2013 | Soyuz 2.1b        | Resurs P1               |     6.58 | TB 31/6 | LEO          |
|  27 | 25.06.2013 | Soyuz 2.1b/Fregat | VS05/O3b F1             |      2.8 | KO ELS  | MEO          |
|  28 | 19.12.2013 | Soyuz 2.1b/Fregat | VS06/Gaia               |    2.034 | KO ELS  | EEO          |
|  29 | 28.12.2013 | Soyuz 2.1v/Volga  | Aist                    |     0.2? | PL 43/4 | LEO          |
|-----+------------+-------------------+-------------------------+----------+---------+--------------|
|  30 | 23.03.2014 | Soyuz 2.1b/Fregat | Glonass M               |    1.415 | PL 43/4 | MEO          |
|  31 | 03.04.2014 | Soyuz 2.1a/Fregat | Sentinal 1A             |      2.3 | KO ELS  | SSO          |
|  32 | 06.05.2014 | Soyuz 2.1a        | Kobalt-M                |      6.7 | PL 43/4 | LEO          |
|  33 | 14.06.2014 | Soyuz 2.1b/Fregat | Glonass M               |    1.415 | PL 43/4 | MEO          |
|  34 | 08.07.2014 | Soyuz 2.1b/Fregat | Meteor M2 +6usats       |    3.332 | TB 31/6 | SSO          |
|  35 | 10.07.2014 | Soyuz 2.1b/Fregat | VS08/O3bF2              |      2.8 | KO ELS  | MEO          |
|  36 | 18.07.2014 | Soyuz 2.1a        | Foton M4                |     6.84 | TB 31/6 | LEO          |
|  37 | 22.08.2014 | Soyuz 2.1b/Fregat | 2xGalileo FOC-1         |    1.466 | KO ELS  | EEO[fn:sz4]  |
|  38 | 29.10.2014 | Soyuz 2.1a        | Progress M-25M          |     7.29 | TB 31/6 | ISS          |
|  39 | 30.10.2014 | Soyuz 2.1a/Fregat | Meridian 17L            |     ~2.0 | PL 43/4 | MOL          |
|  40 | 30.11.2014 | Soyuz 2.1b/Fregat | Glonass K               |    0.935 | PL 43/4 | MEO          |
|  41 | 18.12.2014 | Soyuz 2.1b/Fregat | 4xO3b (F3)              |     2.80 | KO ELS  | MEO          |
|  42 | 25.12.2014 | Soyuz 2.1b        | Lotos-S                 |      6.0 | PL 43/4 | LEO          |
|  43 | 26.12.2014 | Soyuz 2.1b        | Resurs P 2              |    6.392 | TB 31/6 | SSO          |
|-----+------------+-------------------+-------------------------+----------+---------+--------------|
|  44 | 27.02.2015 | Soyuz 2.1a        | BARS-1M 1L              |      4.0 | PL 43/4 | SSO          |
|  45 | 27.03.2015 | Soyuz 2.1b/Fregat | Galileo FOC 2           |    1.466 | KO ELS  | MEO          |
|  46 | 28.04.2015 | Soyuz 2.1a        | Progress M-27M          |    7.287 | TB 31/6 | LEO[fn:sz5]  |
|  47 | 05.06.2015 | Soyuz 2.1a        | Kobalt-M                |      6.7 | PL 43/4 | LEO          |
|  48 | 23.06.2015 | Soyuz 2.1b        | Kvarts/Persona          |      6.5 | PL 43/4 | SSO          |
|  49 | 11.09.2015 | Soyuz 2.1b/Fregat | Galileo FOC 3 (5-6)     |    1.431 | KO ELS  | MEO          |
|  50 | 17.11.2015 | Soyuz 2.1b/Fregat | EKS 1                   |    ~1.4? | PL 43/4 | MOL          |
|  51 | 05.12.2015 | Soyuz 2.1v/Volga  | Kanopus ST              |   ~0.440 | PL 43/4 | EEO[fn:sz6]  |
|  52 | 17.12.2015 | Soyuz 2.1b/Fregat | Galileo FOC4 (8-9)      |    1.435 | KO ELS  | MEO          |
|  53 | 21.12.2015 | Soyuz 2.1a        | Progress MS-01          |     ~7.3 | TB 31/6 | ISS          |
|-----+------------+-------------------+-------------------------+----------+---------+--------------|
|  54 | 07.02.2016 | Soyuz 2.1b/Fregat | Glonass M               |    1.415 | PL 43/4 | MEO          |
|  55 | 13.03.2016 | Soyuz 2.1b        | Resurs-P 3              |     5.92 | TB 31/6 | SSO          |
|  56 | 24.03.2016 | Soyuz 2.1a        | Bars M                  |     ~4.0 | TB 43/4 | SSO          |
|  57 | 31.03.2016 | Soyuz 2.1a        | Progress MS-02          |    7.285 | TB 31/6 | ISS          |
|  58 | 25.04.2016 | Soyuz 2.1a/Fregat | Sentinel 1B + usats     |     2.47 | KO ELS  | SSO          |
|  59 | 28.04.2016 | Soyuz 2.1a/Volga  | Lomonosov+2usats        |     ~3.0 | VO 1    | SSO[fn:sz7]  |
|  60 | 24.05.2016 | Soyuz 2.1b/Fregat | Galileo FOC5 (10-11)    |     1.43 | KO ELS  | MEO          |
|  61 | 29.05.2016 | Soyuz 2.1b/Fregat | Glonass M 53            |    1.415 | PL 43/4 | MEO          |
|-----+------------+-------------------+-------------------------+----------+---------+--------------|
|  62 | 28.01.2017 | Soyuz 2.1b/Fregat | Hispasat 36W-1          |     3.22 | KO ELS  | GTO          |
|  63 | 18.05.2017 | Soyuz 2.1a/Fregat | SES 15                  |    2.302 | KO ELS  | GTO          |
|  64 | 25.05.2017 | Soyuz 2.1b/Fregat | EKS 2                   |    ~1.4? | PL 43/4 | MOL          |
|  65 | 14.06.2017 | Soyuz 2.1a        | Progress MS-06          |    7.277 | TB 31/6 | ISS          |
|  66 | 23.06.2017 | Soyuz 2.1v/Volga  | Kosmos 2519             |          | PL 43/4 | SSO          |
|  67 | 14.07.2017 | Soyuz 2.1a/Fregat | Kanopus-V-IK + usats    |     ~1.0 | TB 31/6 | SSO          |
|  68 | 22.09.2017 | Soyuz 2.1b/Fregat | Glonass M-52            |    1.415 | PL 43/4 | MEO          |
|  69 | 14.10.2017 | Soyuz 2.1a        | Progress MS-07          |    7.428 | TB 31/6 | ISS          |
|  70 | 28.11.2017 | Soyuz 2.1b/Fregat | Meteor M2-1 + 18usats   |     ~3.0 | VO 1    | Eșec[fn:sz8] |
|  71 | 02.12.2017 | Soyuz 2.1b        | Lotos-S1 1              |     ~6.0 | PL 43/4 | LEO          |
|-----+------------+-------------------+-------------------------+----------+---------+--------------|
|  72 | 01.02.2018 | Soyuz 2.1a/Fregat | Kanopus V3,4            |     ~1.1 | VO 1S   | SSO          |
|  73 | 13.02.2018 | Soyuz 2.1a        | Progress MS-08          |    ~7.28 | TB 31/6 | ISS          |
|  74 | 09.03.2018 | Soyuz 2.1b/Fregat | O3b F4                  |      2.8 | KO ELS  | MEO          |
|  75 | 29.03.2018 | Soyuz 2.1v        | Kosmos 2525             |     ~0.2 | PL 43/4 | LEO          |
|  76 | 16.06.2018 | Soyuz 2.1b/Fregat | Glonass M               |    1.415 | PL 43/4 | MEO          |
|  77 | 09.07.2018 | Soyuz 2.1a        | Progress MS-09          |    ~7.28 | TB 31/6 | ISS[fn:sz9]  |
|  78 | 25.10.2018 | Soyuz 2.1b        | Lotos-S1 3              |      6.0 | PL 43/4 | LEO          |
|  79 | 03.11.2018 | Soyuz 2.1b/Fregat | Uragan M 757            |    1.415 | PL 43/4 | MEO          |
|  80 | 07.11.2018 | Soyuz 2.1b/Fregat | Metop C                 |    4.084 | KO ELS  | SSO          |
|  81 | 19.12.2018 | Soyuz 2.1a/Fregat | CSO 1                   |    3.565 | KO ELS  | SSO          |
|  82 | 27.12.2018 | Soyuz 2.1a/Fregat | Kanopus V5,6+usats      |     ~1.1 | VO 1S   | SSO          |
|-----+------------+-------------------+-------------------------+----------+---------+--------------|
|  83 | 21.02.2019 | Soyuz 2.1b/Fregat | EgyptSat A              |     1.05 | TB 31/6 | SSO          |
|  84 | 27.02.2019 | Soyuz 2.1b/Fregat | OneWeb F6               |    0.886 | KO ELS  | LEO          |
|  85 | 04.04.2019 | Soyuz 2.1a        | Progress MS-11          |    ~7.28 | TB 31/6 | ISS          |
|  86 | 04.04.2019 | Soyuz 2.1b/Fregat | O3b F5                  |      2.8 | KO ELS  | MEO          |
|  87 | 27.05.2019 | Soyuz 2.1b/Fregat | Glonass M 49            |    1.415 | PL 43/4 | MEO          |
|  88 | 05.07.2019 | Soyuz 2.1b/Fregat | Meteor M2-2 +usats      |     2.75 | VO 1S   | SSO          |
|  89 | 10.07.2019 | Soyuz 2.1v/Volga  | Kosmos 2535-38          |          | PL 43/4 | SSO          |
|  90 | 30.07.2019 | Soyuz 2.1a/Fregat | Meridian 18L            |     ~2.0 | PL 43/4 | MOL          |
|  91 | 31.07.2019 | Soyuz 2.1a        | Progress MS-12          |     ~7.2 | TB 31/6 | ISS          |
|  92 | 22.08.2019 | Soyuz 2.1a        | Soyuz MS-14             |     ~7.2 | TB 31/6 | ISS          |
|  93 | 26.09.2019 | Soyuz 2.1b/Fregat | EKS 3                   |    ~1.4? | PL 43/4 | MOL          |
|  94 | 25.11.2019 | Soyuz 2.1v/Volga  | Kosmos 2542             |          | PL 43/4 | SSO          |
|  95 | 06.12.2019 | Soyuz 2.1a        | Progress MS-13          |     ~7.2 | TB 31/6 | ISS          |
|  96 | 11.12.2019 | Soyuz 2.1b/Fregat | GLONASS-M               |    1.415 | PL 43/3 | MEO          |
|  97 | 18.12.2019 | Soyuz 2.1a/Fregat | CHEOPS                  |    2.519 | KO ELS  | SSO          |
|-----+------------+-------------------+-------------------------+----------+---------+--------------|
|  98 | 06.02.2020 | Soyuz 2.1b/Fregat | 34x OneWeb-2            |    5.015 | TB 31/6 | LEO          |
|  99 | 20.02.2020 | Soyuz 2.1a/Fregat | Meridian-M9             |     ~2.0 | PL 43/3 | MOL          |
| 100 | 16.03.2020 | Soyuz 2.1b/Fregat | GLONASS-M               |    1.415 | PL 43/4 | MEO          |
| 101 | 21.03.2020 | Soyuz 2.1b/Fregat | 34x OneWeb-3            |    5.015 | TB 31/6 | LEO          |
| 102 | 08.04.2020 | Soyuz 2.1a        | Soyuz MS-16             |     ~7.2 | TB 31/6 | ISS          |
|-----+------------+-------------------+-------------------------+----------+---------+--------------|

- EEO :: Orbită eliptică
- MOL :: Orbită eliptică Molynia (12 ore)
- GTO :: Orbită geosincronă de transfer
- LEO :: Orbită terestră joasă
- SSO :: Orbită terestră joasă heliosincronă
- MEO :: Orbită terestră medie 
- SUB :: Zbor suborbital

[fn:sz1] Prima lansare Soyuz-2, zbor test suborbital.
[fn:sz2] Satelitul nu a ajuns pe orbita corectă din cauza opririi treptei superioare Fregat cu 3-5 secunde mai devreme. 
[fn:sz3] Lansare eșuată datorită unei defecțiuni a treptei superioare la 421 secunde după lansare.
[fn:sz4] Sateliții nu au ajuns pe orbita corectă.
[fn:sz5] Nava Progress pierdută imediat după separarea de treapta superioră.
[fn:sz6] Satelitul nu s-a desprins de treapta superioară Volga și a revenit prin atmosferă 2 zile mai târziu.
[fn:sz7] Prima lansare Soyuz-2 de la Vostochny și prima dată când racheta Soyuz-2.1a a folosit treapta superioară Volga.
[fn:sz8] Satelitul a fost plasat pe orbită greșită.
[fn:sz9] Prima misiune super-rapidă spre ISS, doar 2.5 orbite între lansare și andocare.

** Antares
:PROPERTIES:
:EXPORT_FILE_NAME: antares
:END:

Dezvoltată inițial sub numele Taurus-II, Antares venea în completarea arsenalului companiei /Orbital Sciences/[fn:ant1], cea care mai avea în portofoliu și rachetele Pegasus (de calibru mic, lansată cu ajutorul unui avion Lockheed L-1011 TriStar), Taurus (astăzi denumită Minotaur-C) și Minotaur-V. Este o rachetă în două trepte, de calibru mediu, dezvoltată cu costuri reduse, exclusiv pentru aprovizionarea Stației Spațiale Internaționale (ISS). Antares poate urca până la 8 tone pe orbită terestră joasă (masa capsulei Cygnus, la care se adaugă încărcătura utilă a acesteia). Prima treaptă este derivată din racheta ucraineană Zenit, ambele fiind contruite de compania /Yuzhnoe/ și folosește oxigen lichid și kerosen pentru propulsia motoatelor fabricate de /NPO Energomash/. A doua treaptă este un motor cu combustibil solid Castor, care variază în funcție de iterația rachetei. O a treia treaptă poate fi folosită, deși nu a fost cazul până în prezent, și pentru acest lucru există trei variante: OAM (Orbital Adjust Module), Star-48 sau Orion-38. Antares folosește exclusiv rampa de lansare LP-0A de la baza Wallops a NASA, situată în statul Virginia.

Primul zbor Antares a avut loc în 21 aprilie 2013 și fost un test, urcând pe orbită o machetă a capsulei Cygnus. A fost folosită varianta *Antares-110*, unde prima treaptă a fost propulsată de două motoare AJ26-62 (derivate din celebrele motoare rusești NK-33), iar a doua treaptă a folosit un motor Castor-30A cu combustibil solid (derivat din Castor 120, dar mai scurt).

Al doilea zbor (și primul zbor operațonal) al rachetei Antares a avut loc în 18 septembrie 2013 și a fost folosită tot varianta *Antares-110*, care a pus pe orbită prima capsulă Cygnus (Orb-D1, denumită și "G. David Low"). Aceasta a andocat cu ISS o săptămână mai târziu, datorită unei erori de poziționare a computerului de bord, dar și pentru că andocarea capsulei Soyuz TMA-10M, cue chipaj, avea prioritate.

Al treilea zbor Antares a însemna debutul variantei *Antares-120* (9 ianuarie 2014), când prima treaptă rămâne neschimbată, dar pentru a doua treaptă se folosește motorul Castor-30B, cu performanțe mai bune decât predecesorul său. Este primul zbor operațional al capsulei Cygnus și primul din contractul /Commercial Resupply Service/ (CRS) pe care compania Orbital ATK îl desfășura pentru NASA. Capsula Cygnus CRS Orb1 ("C. Gordon Fullerton") a livrat 1261 de kilograme de provizii echipajului de la bordul ISS, cu 500 de kg mai mult decât în misiunea precedentă.

A patra misiunea Antares folosește aceeași variantă *Antares-120* pentru lansarea capsulei Cygnus CRS Orb2 ("Janice Voss"), la 13 iulie 2014, care transportă 1494 kilograme de provizii spre ISS.

Pentru al cincilea zbor, din 28 octombrie 2014, Orbital ATK folosește varianta *Antares-130*, care înseamnă că pentru treapta superioară, motorul Castor-30B este înlocuit cu unul mai performant, Castor-30XL. Din păcate însă, avea să fie primul și ultimul zbor al rachetei în această configurație, pentru că la 6 secunde după lansare, o pompă a motoarelor AJ26-62 cedează și racheta explodează la mică distanță de rampa de lansare. Capsula Cygnus CRS Orb3 ("Deke Slayton") este pierdută, împreună cu alți sateliți aflați la bord.

Sâmbătă, 15 februarie 2020, o nouă lansare Antares-230+ a urcat pe orbită o capsulă Cygnus, încărcată cu peste 3 tone de provizii și echipamente științifice pentru echipajul Stației Spațiale Internaționale. Lansarea a avut loc de pe rampa LP-0A de la complexul Wallops din Virgina. Capsula Cygnus NG-13 /S.S. Robert H. Lawrence/ a ajuns în vecinătatea ISS în cursul zilei de marți, 18 februarie, de unde a fost capturată de echipaj folosind brațul robotic al stației și atașată modulului Unity, unde va petrece următoarele aproximativ 3 luni, până în 11 mai 2020, când este programată decuplarea de ISS. Lansarea a fost amânată de două ori, în 9 februarie din cauza unei probleme cu un echipament de la sol, iar a doua oară, în 14 februarie, din cauza vânturilor puternice de la altitudine înaltă (motivul pentru care o lansare în 13 februarie nici nu a mai fost luată în considerare). Northrop Grumann a specificat că misiunea a fost lansată cu două luni mai devreme decât fusese inițial planificată, la solicitarea NASA.

#+CAPTION: Explozia rachetei Antares-130, la 6 secunde după lansare, datorită unor probleme a pompei motoarelor AJ26-62. Sursa foto: NASA.
[[/img/antaresx.jpg]]

A șasea rachetă Antares înlocuiește motoarele derivate din NK-33 cu motoarele RD-181 (derivate din RD-191) și această variantă se numește *Antares-230* (treapta secundară Castor-30XL este păstrată). Capsula Cygnus primește și ea un upgrade (volum intern mai mare, panouri solare mai ușoare și rotunde, 700 kg creștere a masei utile care poate fi lansată pe orbită). Este priam astfel de capsulă lansată de o rachetă Antares, dar a treia capsulă Cygnus de nouă generație, primele două variante îmbunătățite fiind lansate de câte o rachetă Atlas V, pentru ca Orbital ATK să își poată susține obligațiile contractuale cu NASA și să nu existe o discontinuitate în aprovizionarea ISS. Cygnus CRS OA-5 "Alan G. Poindexter", încărcată cu 2425 de kilograme de provizii, este lansată în 17 octombrie 2017 și este cuplată cu ISS șase zile mai târziu.

#+CAPTION: Capsula Cygnus OA-6, înainte de a fi capturată folosind brațul robotic CanadArm-2 al Stației Spațiale Internaționale (26.03.2016). /Sursa foto: [[https://www.flickr.com/photos/nasa2explore/26099981645/][NASA]]/.
[[/img/cygnusoa6.jpg]]

Următoarele misiuni Antares sunt în continuare dedicate exclusiv lansării capsulei Cygnus și folosesc doar varianta Antares-230, deși mai este intercalată încă o lansare cu racheta Atlas V. În ultimul timp, capsulele Cygnus, după desprinderea de ISS, au rămas din ce în ce mai mult timp pe orbită, înainte de a reveni distructiv prin atmosferă, pentru a derula o serie din ce în ce mai complexă de experimente științifice. Cea mai recentă capsulă Cygnus, NG-10, a rămas o lună de zile pe orbită, înainte de finalul misiunii.

Misiunea NG-12, parte a CRS2 (a doua parte a contractului de aprovizionare comercială a ISS semnat cu NASA) a însemnat și debutul variantei Antares-230+, în 02 noiembrie 2019, care a lansat capsula Cygnus SS "Alan Bean" NG-12. Varianta 230+ aduce în plus o serie de îmbunătățiri structurale ale primei trepte, pentru a putea permite funcționarea la putere maximă a motoarelor RD-181, folosite din 2016. CRS2 vine cu câteva cerințe suplimentare din partea NASA: o masă mai mare urcată pe orbită și posibilitatea de a încărca o parte a proviziilor cu mai puțin de 24 de ore înainte de lansare.

#+CAPTION: Lansările capsulei Cygnus, care includ și cele trei lansări efectuate cu racheta Atlas V în configurația 401 (4 metri diametru conului protector, fără boostere suplimentare cu combustibil solid și un singur motor al treptei superioare Centaur).
| Capsula |    Lansare | Rachetă | T-1     | T-2     |    Cuplare | Masă(kg) |  Decuplare | Deorbitare | Modul   | Obs   |
|---------+------------+---------+---------+---------+------------+----------+------------+------------+---------+-------|
| Orb-D0  | 21.04.2013 | A-110   | AJ26-62 | C-30A   |        N/A |      N/A |        N/A | 10.05.2013 | N/A     | Succ. |
| Orb-D1  | 18.09.2013 | A-110   | AJ26-62 | C-30B   | 29.09.2013 |      589 | 22.10.2013 | 23.10.2013 | Harmony | Succ. |
| Orb-1   | 09.01.2014 | A-120   | AJ26-62 | C-30B   | 12.01.2014 |     1260 | 18.02.2013 | 19.02.2013 | Harmony | Succ. |
| Orb-2   | 13.07.2014 | A-120   | AJ26-62 | C-30B   | 16.07.2014 |     1494 | 15.08.2014 | 17.08.2014 | Harmony | Succ. |
| Orb-3   | 28.10.2014 | A-130   | AJ26-62 | C-30XL  |        N/A |     2215 |        N/A |        N/A | N/A     | Eșec  |
| /OA-4/    | /06.12.2015/ | /AV-401/  | /RD-180/  | /Centaur/ | /09.12.2015/ |     /3514/ | /19.02.2016/ | /20.02.2016/ | Unity   | /Succ./ |
| /OA-6/    | /23.03.2016/ | /AV-401/  | /RD-180/  | /Centaur/ | /26.03.2016/ |     /3519/ | /14.06.2016/ | /22.06.2016/ | Unity   | /Succ./ |
| OA-5    | 17.10.2016 | A-230   | RD-181  | C-30XL  | 23.10.2016 |     2342 | 21.11.2016 | 27.11.2016 | Unity   | Succ. |
| /OA-7/    | /18.04.2017/ | /AV-401/  | /RD-180/  | /Centaur/ | /22.04.2017/ |     /3376/ | /04.06.2017/ | /11.06.2017/ | Unity   | /Succ./ |
| OA-8E   | 12.11.2017 | A-230   | RD-181  | C-30XL  | 14.11.2017 |     3338 | 05.12.2017 | 18.12.2017 | Unity   | Succ. |
| OA-9E   | 21.05.2018 | A-230   | RD-181  | C-30XL  | 24.05.2018 |     3350 | 15.07.2018 | 30.07.2018 | Unity   | Succ. |
| NG-10   | 17.11.2018 | A-230   | RD-181  | C-30XL  | 19.11.2018 |     3350 | 08.02.2018 | 25.02.2019 | Unity   | Succ. |
| NG-11   | 17.04.2019 | A-230   | RD-181  | C-30XL  | 19.04.2019 |     3436 | 06.08.2019 | 06.09.2019 | Unity   | Succ. |
| NG-12   | 02.11.2019 | A-230+  | RD-181  | C-30XL  | 04.11.2019 |     3750 | 31.01.2020 |            | Unity   | Succ. |
| NG-13   | 15.02.2020 | A-230+  | RD-181  | C-30XL  | 18.02.2020 |     3377 | 11.05.2020 |            | Unity   | Succ. |

[fn:ant1] /Orbital Sciences/ a fost fondată în 1982 și în 2014 a fuzionat cu /Alliant Techsystems/ (ATK), formând compania /Orbital ATK/, care a funcționat ca atare până în 2017, când /Northrop Grumman/ a cumpărat /Orbital ATK/, astfel că fosta companie a ajuns o divizie în cadrul /Northrop Grumman/, denumită /Nortrop Grumman Innovation System/ (NGIS).

** Athena
:PROPERTIES:
:EXPORT_FILE_NAME: athena
:END:

Viața Athenei a început în 1993, find inițial denumită Lockheed Launch Vehicle (LLV) sau ulterior lockheed Martin Launch Vehicle (LMLV).

LLV-1 (Athena I) avea două trepte, primul fiind derivat din racheta balistică intercontinentală Peacekeeper, find propulsată de un motor cu combustibil solid, Thiokol Castor-120. A doua treaptă, dezvoltată de Pratt & Whitney, de asemenea cu un motor cu combustibil solid (Orbus 21D). Athena I avea o înălțime de 19.8 metri și putea urca pe orbită joasă 794 kilograme.

LLV-2 (Athena II) avea trei trepte, din care două propulsate de motorul Castor-120. În plus, mai avea un modul pentru ajustarea orbitei (OAM - Orbit Adjust module) ce conținea un sistem pentru controlul orientării și subsisteme pentru navigare, telemetrie și controlul rachetei. Lungă de 30.5 metri, Athena II putea urca până la 1896 kilograme pe orbită. Planul inițial prevedea pentru Athena și două boostere suplimentare care ar fi crescut masa utilă la 3.6 tone.

Prima lansare a avut loc în 15 august 1995, de pe rampa LC-6 a complexului de la baza aeriană Vandenberg, pentru a plasa pe orbită satelitul de comunicații GEMstar 1. Însă racheta a fost distrusă în timpul zborului de problemele apărute la bord.

A doua lansare, cea din 22 august 1997, a avut loc din același loc, de data asta pentru a transporta în spațiu satelitul Lewis al NASA. Deși lansare a fost fără incidente, satelitul a suferit unele probleme după ce a ajuns pe orbită.

O a treia lansare, cea a satelitului Ikonos, a fost o altă ratare, deoarece partea care proteja încărcătura nu s-a separat corespunzător după lansare. O a doua încercare de a lansa un satelit Ikonos a fost de data asta cu succes. Ghinioanele au încetat pentru Athena, următoarele lansări care au avut loc din Florida au fost fără incidente, printre acestea aflându-se și sonda Lunar Prospector.

Lockheed Martin a construit o bază în insula Kodiak din Alaska, pentru a facilita lansările pe orbite polare. Însă prima lansare a unei rachete Athena de la baza din insula Kodiak avea să fie și ultima pentru acest propulsor. După lansarea cu succes a satelitului Kodiak Star, programul de dezvoltare al rachetei a fost suspendat din lipsă de clienți. Forțele aeriene au preferat alte lansatoare, precum Taurus sau Minotaur, deși și pentru acestea numărul lansărilor avea să fie destul de scăzut (cel mult 3 lansări pe an, în general).

Discuții despre o a treia generație, Athena III, au existat încă de când racheta era operațională, în anii '90. Aceasta urma să aibă două, patru sau șase boostere suplimentare cu motoare Castor-4A, în jurul primei trepte Castor-120, o configurație deloc obișnuită pentru o rachetă. Planul nu a fost pus în practică deoarece Lockheed Martin nu a reușit să găsească clienți interesați de un astfel de propulsor.

Însă în 2010, odată cu renunțarea la racheta Delta II, Lockheed Martin a anunțat că intenționează să revigoreze planurile pentru lansatorul Athena. De data asta însă, treapta superioară Orbus avea să fie înlocuită cu un alt motor cu combustibil solid, Castor 30. NASA și-a afirmat intenția de a folosi noua rachetă Athena, denumită de această dată Athena Ic și IIc, însă nu s-a oferit să cumpere vreun lansator.

Lockheed Martin a dorit să participe și la programul NASA pentru stimularea sectorului privat în explorarea spațiului cu echipaj uman (COTS), propunând o variantă de Athena III care ne-ar fi adus aminte de boosterele cu combustibil solid atașate navetei spațiale. Noua rachetă urma să aibă trei trepteȘ Castor-120, Castor 30 și OAM. De două ori mai înaltă decât Athena I, Athena III urma să poată urca pe orbită polară 4.6 tone (de pe insula Kodiak) și 5.9 tone pe orbită joasă, de la baza din cape Canaveral. Însă Lockheed Martin nu a câștigat nici un contract COTS.

Competitorul direct al Athenei este Minotaur, construită și operată de Orbital Sciences Corporation, iar US Air Force încearcă să angajeze mai mulți producători (printre care și SpaceX) în speranța că aceștia vor scădea costurile, în urma concurenței create. Diferența dintre Minotaur și Athena este că primul propulsor folosește componente rămase la de rachetele balistice intercontinentale în timp ce racheta celor de la Lockheed Martin este construită din materiale noi, ceea ce poate fi un dezavantaj când vine vorba de costuri. Athena ar avea nevoie de trei lansări anuale pentru a-și justifica la limită costurile de producție și de patru lansări pentru a deveni profitabilă din punct de vedere economic. Forțele aeriene și-au exprimat interesul pentru Athena, dar nu au făcut comenzi ferme în această direcție. Momentan, clienții pentru Athena III lipsesc, dar ea poate fi resuscitată oricând va fi nevoie de lansatoare de mici dimensiuni.
** Soyuz-FG
  :PROPERTIES:
  :EXPORT_FILE_NAME: soyuz-fg
  :END:

Lansarea capsulei Soyuz MS-15 nu marchează doar a 70-a și ultima lansare a rachetei Soyuz-FG, dar este probabil și ultima lansare de pe rampa 1/5 de la Baikonur, de unde a fost lansat primul satelit artificial Sputnik, dar și primul om în spațiu, Iuri Gagarin.

Soyuz MS-15 va transporta spre Stația Spațială Internaținoală un echipaj de trei astronauți: Oleg Skripochka (Roscosmos, al treilea zbor), Jessica Meir (NASA, primul zbor) și, pentru prima dată, un cetățean din Emiratele Arabe Unite, Hazza Al Mansouri (care va reveni înapoi pe Pământ la începutul lunii octombrie, la bordul capsulei Soyuz MS-12). Acesta este parte a unui program de colaborare între Rusia și Emiratele Arabe Unite în domeniul explorării spațiului și va fi urmat în perioada următoare de un astronaut din aceeași țară, Emiratele Arabe Unite devenind astfel a 41-a națiune care își trimite cetățeni pe orbită.

Soyuz-FG a fost mereu o rachetă fără viitor, fiind construită ca punte de legătură în venerabila Soyuz-U și Soyuz-2, pentru a putea menține capacitatea Rusiei de a asigura lansarea de echipaj spre Stația Spațială Internațională (ISS) până când noua rachetă Soyuz-2 avea să devină suficient de matură pentru a lansa echipaj.

Soyuz-U trebuia retrasă din uz pentru că a fost construită cu tehnologia anilor '60. Prima lansare Soyuz-U a avut loc în 1973 și de atunci racheta a fost folosită de 786(!) de ori, un record greu de egalat. Ultima lansare Soyuz-U a avut loc în 22 februarie 2017, la 44 de ani de la zborul inaugural, când a urcat pe orbită capsula Progress MS-05, înainte ce aceasta să andocheze cu ISS. În anul 1979, Soyuz-U a avut parte de nu mai puțin de 47 de lansări, un alt record care încă rămâne în picioare, fiind racheta cu cele mai multe lansări într-un singur an calendaristic. 

Principala problemă a rachetei Soyuz-U erau calculatoarele de bord: acestea erau analogice și asta făcea imposibile viitoare upgrade-uri ale rachetei. În plus, racheta nu avea capacitatea de a se orienta singură în timpul zborului spre azimutul corect, așa că rampa de lansare trebuia rotită astfel încât racheta să fie plasată pe traiectoria corectă. Soyuz-FG (folosită pentru prima dată în 2001) avea tot un control analogic, deci avea nevoie de rotirea rampei înainte de lansare, iar după retragerea acesteia, practic rampa 1/5 de la Baikonur poate fi upgradată pentru a fi folosită de rachetele moderne. Însă acest lucru are slabe șanse să se întâmple, din lipsa fondurile necesare lucrărilor (este necesară o sumă echivalentă cu aproape 100 de milioane de dolari pentru upgrade), din moment ce racheta Soyuz-2 folosește deja rampa 31/6 de la Baikonur.

Racheta Soyuz-U este de fapt o iterație a modelului Soyuz-M, care a evoluat din Soyuz-L, care la rândul său este o variantă evoluată din originala rachetă Soyuz, folosită între 1966 și 1976, derivată din racheta balistică intercontinentală R-7. Practic racheta R-7 a fost proiectul de la care au pornit diverse iterații ulterioare, inclusiv racheta folosită pentru misiunea Vostok-1 sau Sputnik-1, așa că rampa 1/5 de la Baikonur a fost gazda întregii familii R-7: Sputnik, Vostok, Voshod, Soyuz, cu toate iterațiile ulterioare, mai puțin Soyuz-2, prima rachetă Soyuz digitală care nu mai are nevoie de rotirea rampei pentru stabilirea azimutului.

Soyuz-FG a suferit doar un eșec major de-a lungul timpului, când în octombrie 2018, lansarea Soyuz MS-10 a luat o întorsătură neașteptată, după ce un booster s-a desprins incorect de corpul central, a lovit racheta, care a explodat în zbor, însă echipajul a fost salvat de sistemul de siguranță al capsulei, care s-a activat imediat și a îndepărtat echipajul de rachetă, cei doi membri ai echipajului ajungând cu bine înapoi pe Pământ.

Soyuz-U folosea motoare RD-118 pentru prima treaptă și RD-0110 pentru treapta secundară, ambele utilizând oxigen lichid și kerosen pentru propulsie. Soyuz-FG a păstrat propulsoarele pentru treapta secundară (RD-0110), în timp ce a înlocuit motoarele primei trepte cu RD-108A, aceleași folosite și de Soyuz-2.

Soyuz-2, folosită începând cu 2006, vine însă în două variante: Soyuz-2.1a, cu motoare RD-0110 pentru treapta secundară, dar aceasta poate folosi și o treaptă secundară cu motoare RD-0124, mai performante, caz în care racheta se numește Soyuz-2.1b. Când racheta Soyuz-2 este lansată de compania Arianespace de la Guiana Franceză, aceasta este denumită Soyuz-STA, respectiv STB. Diferența dintre cele două motoare pentru treapta secundară este de aproximativ 1 tonă pentru orbita terestră joasă și 400 kg pentru orbită geostaționară. Mai există și varianta Soyuz-2.1v care înseamnă doar corpul central al rachetei, fără boosterele auxiliare, iar motorul ales pentru prima treaptă este NK-33 (care urmează să fie înlocuit cu RD-193), folosită mai rar (doar de 5 ori din 2013 și până în prezent).

** Falcon 9
:PROPERTIES:
:EXPORT_FILE_NAME: falcon9 
:END:

#+CAPTION: Lista lansărilor Falon 9
| Nr. | Var.   |       Data | Încărcătură         | Serie   | Rampa      |
|-----+--------+------------+---------------------+---------+------------|
|   1 | v1.0   | 08.12.2010 | Dragon C1           | N/A     | CC SLC-40  |
|   2 | v1.0   | 04.06.2010 | Dragon              | B0003   | CC SLC-40  |
|   3 | v1.0   | 22.05.2012 | Dragon C2           | N/A     | CC SLC-40  |
|   4 | v1.0   | 08.10.2012 | Dragon CRS-1        | N/A     | CC SLC-40  |
|   5 | v1.0   | 01.03.2013 | Dragon CRS-2        | N/A     | CC SLC-40  |
|   6 | v1.1   | 29.09.2013 | CASSIOPE-1          | N/A     | VA SLC-4E  |
|   7 | v1.1   | 03.12.2013 | SES-8               | N/A     | CC SLC-40  |
|   8 | v1.1   | 06.01.2014 | Thaicom-6           | N/A     | CC  SLC-40 |
|   9 | v1.1   | 18.04.2014 | Dragon CRS-3        | N/A     | CC SLC-40  |
|  10 | v1.1   | 14.07.2014 | Orbcomm-FM          | N/A     | CC SLC-40  |
|  11 | v1.1   | 05.08.2014 | AsiaSat-8           | N/A     | CC SLC-40  |
|  12 | v1.1   | 07.09.2014 | AsiaSat-6           | N/A     | CC SLC-40  |
|  13 | v1.1   | 21.09.2014 | Dragon CRS-4        | N/A     | CC SLC-40  |
|  14 | v1.1   | 10.01.2015 | Dragon CRS-5        | N/A     | CC SLC-40  |
|  15 | v1.1   | 11.02.2015 | DSCOVR              | N/A     | CC SLC-40  |
|  16 | v1.1   | 02.03.2015 | ABS-3A              | N/A     | CC SLC-40  |
|  17 | v1.1   | 14.04.2015 | Dragon CRS-6        | N/A     | CC SLC-40  |
|  18 | v1.1   | 27.04.2015 | Türkmenalem-52E     | N/A     | CC SLC-40  |
|  19 | v1.1   | 28.06.2015 | Dragon CRS-7        | N/A     | CC SLC-40  |
|  20 | v1.2   | 22.12.2015 | Orbcomm-FM          | B1019.1 | CC SLC-40  |
|  21 | v1.1   | 17.01.2016 | Jason-3             | N/A     | VA SLC-4E  |
|  22 | v1.2   | 04.03.2016 | SES-9               | B1020.1 | CC SLC-40  |
|  23 | v1.2   | 08.04.2016 | Dragon CRS-8        | B1021.1 | CC SLC-40  |
|  24 | v1.2   | 06.05.2016 | JCSat-14            | B1022.1 | CC SLC-40  |
|  25 | v1.2   | 27.05.2016 | Thaicom-8           | B1023.1 | CC SLC-40  |
|  26 | v1.2   | 15.06.2016 | Eutelsat-117        | B1024.1 | CC SLC-40  |
|  27 | v1.2   | 18.07.2016 | Dragon CRS-9        | B1025.1 | CC SLC-40  |
|  28 | v1.2   | 14.08.2016 | JCSat-16            | B1026.1 | CC SLC-40  |
|  -- | v1.2   | 01.09.2016 | AMOS-6              | B1028.1 | CC SLC-40  |
|  29 | v1.2   | 14.01.2017 | Iridium-NEXT-1      | B1029.1 | VA SLC-4E  |
|  30 | v1.2   | 19.02.2017 | Dragon CRS-10       | B1031.1 | LC-39A     |
|  31 | v1.2   | 16.03.2017 | EchoStar-23         | B1030   | LC-39A     |
|  32 | v1.2   | 30.03.2017 | SES-10              | B1021.2 | LC-39A     |
|  33 | v1.2   | 01.05.2017 | NROL-76             | B1032.1 | LC-39A     |
|  34 | v1.2   | 15.05.2017 | Inmarsat-5-F4       | B1034   | LC-39A     |
|  35 | v1.2   | 03.06.2017 | Dragon CRS-11       | B1035.1 | LC-39A     |
|  36 | v1.2   | 23.06.2017 | BulgariaSat-1       | B1029.2 | LC-39A     |
|  37 | v1.2   | 25.06.2017 | Iridium-NEXT-2      | B1036.1 | VA SLC-4E  |
|  38 | v1.2   | 05.07.2017 | Intelsat-35e        | B1037   | LC-39A     |
|  39 | v1.2   | 14.08.2017 | Dragon CRS-12       | B1039.1 | LC-39A     |
|  40 | v1.2   | 24.08.2017 | FORMOSAT-5          | B1038.1 | VA SLC-4E  |
|  41 | v1.2   | 07.09.2017 | X-37B-OTV-5         | B1040.1 | LC-39A     |
|  42 | v1.2   | 09.10.2017 | Iridium-NEXT-3      | B1041.1 | SLC-4E     |
|  43 | v1.2   | 11.10.2017 | EchoStar-105/SES-11 | B1031.2 | LC-39A     |
|  44 | v1.2   | 30.10.2017 | Koreasat-5A         | B1042.1 | LC-39A     |
|  45 | v1.2   | 15.12.2017 | Dragon CRS-13       | B1035.2 | CC SLC-40  |
|  46 | v1.2   | 23.12.2017 | Iridium-NEXT-4      | B1036.2 | VA SLC-4E  |
|  47 | v1.2   | 08.01.2018 | Zuma                | B1043.1 | CC SLC-40  |
|  48 | v1.2   | 31.01.2018 | SES-16              | B1032.2 | CC SLC-40  |
|  49 | v1.2   | 22.02.2018 | Paz                 | B1038.2 | VA SLC-4E  |
|  50 | v1.2   | 06.03.2018 | Hispasat-30W-6      | B1044.1 | CC SLC-40  |
|  51 | v1.2   | 30.03.2018 | Iridium-NEXT-5      | B1041.2 | VA SLC-4E  |
|  52 | v1.2   | 02.04.2018 | Dragon CRS-14       | B1039.2 | CC SLC-40  |
|  53 | v1.2   | 18.04.2018 | TESS                | B1045.1 | CC SLC-40  |
|  54 | v1.2b5 | 11.05.2018 | Bangabandhu-1       | B1046.1 | LC-39A     |
|  55 | v1.2   | 22.05.2018 | Iridium-NEXT-6      | B1043.2 | VA SLC-4E  |
|  56 | v1.2   | 04.06.2018 | SES-12              | B1040.2 | CC SLC-40  |
|  57 | v1.2   | 29.06.2018 | Dragon CRS-15       | B1045.2 | CC SLC-40  |
|  58 | v1.2b5 | 22.07.2018 | Telstar-19V         | B1047.1 | CC SLC-40  |
|  59 | v1.2b5 | 25.07.2018 | Iridium-NEXT-7      | B1048.1 | VA SLC-4E  |
|  60 | v1.2b5 | 07.08.2018 | Merah Putih         | B1046.2 | CC SLC-40  |
|  61 | v1.2b5 | 10.09.2018 | Telstar-18V         | B1049.1 | CC SLC-40  |
|  62 | v1.2b5 | 07.10.2018 | SAOCOM-1A           | B1048.2 | VA SLC-4E  |
|  63 | v1.2b5 | 15.11.2018 | Es'hail-2           | B1047.2 | LC-39A     |
|  64 | v1.2b5 | 03.12.2018 | SSO-A               | B1046.3 | VA SLC-4E  |
|  65 | v1.2b5 | 05.12.2018 | Dragon CRS-16       | B1050.1 | CC SLC-40  |
|  66 | v1.2b5 | 23.12.2018 | GPS-3-1             | B1054   | CC SLC-40  |
|  67 | v1.2b5 | 11.01.2019 | Iridium-NEXT-8      | B1049.2 | VA SLC-4E  |
|  68 | v1.2b5 | 22.02.2019 | PSN-6               | B1048.3 | CC SLC-40  |
|  69 | v1.2b5 | 02.03.2019 | Crew-Dragon-1       | B1051.1 | LC-39A     |
|  70 | v1.2b5 | 04.05.2019 | Dragon CRS-17       | B1056.1 | CC SLC-40  |
|  71 | v1.2b5 | 24.05.2019 | Starlink-v0.9       | B1049.3 | CC SLC-40  |
|  72 | v1.2b5 | 12.06.2019 | RCM-1               | B1051.2 | VA SLC-4E  |
|  73 | v1.2b5 | 25.07.2019 | Dragon CRS-18       | B1056.2 | CC SLC-40  |
|  74 | v1.2b5 | 06.08.2019 | AMOS-17             | B1047.3 | CC SLC-40  |
|  75 | v1.2b5 | 11.11.2019 | Starlink-v1.0-1     | B1048.4 | CC SLC-40  |
|  76 | v1.2b5 | 05.12.2019 | Dragon CRS-19       | B1059.1 | CC SLC-40  |
|  77 | v1.2b5 | 16.12.2019 | JCSat-18            | B1056.3 | CC SLC-40  |
|  78 | v1.2b5 | 07.01.2020 | Starlink v1.0-2     | B1049.4 | CC SLC-40  |
|  79 | v1.2b5 | 19.01.2020 | CrewD               | B1046.4 | LC-39A     |
|  80 | v1.2b5 | 29.01.2020 | Starlink v1.0-3     | B1051.3 | CC SLC-40  |
|  81 | v1.2b5 | 17.02.2020 | Starlink v1.0-4     | B1056.4 | CC SLC-40  |
|  82 | v1.2b5 | 07.03.2020 | Dragon CRS-20       | B1059.2 | CC SLC-40  |
|  83 | v1.2b5 | 18.03.2020 | Starlink v1.0-5     | B1048.5 | LC-39A     |

#+CAPTION: Lista lansărilor Falcon Heavy
| Nr. |       Data | Încărcătură    | Treapte laterale | Centrală | Rampa  |
|-----+------------+----------------+------------------+----------+--------|
|   1 | 06.02.2018 | Tesla Roadster | B1023.2 B1025.2  | B1033    | LC-39A |
|   2 | 11.04.2019 | Arabsat-6A     | B1052.1 B1053.1  | B1055    | LC-39A |
|   3 | 25.06.2019 | STP-2          | B1052.2 B1053.2  | B1057    | LC-39A |

#+CAPTION: Lista treptelor primare Falcon 1 Block 5
| Booster |       Data | Misiunea       | Recuperare       | Racheta    |
|---------+------------+----------------+------------------+------------|
| B1046.1 | 11.05.2018 | Bangabadhu-1   | OCISLY           | Falcon 9   |
| B1046.2 | 07.08.2018 | Merah Putih    | OCISLY           | Falcon 9   |
| B1046.3 | 03.11.2018 | SSO-A          | JRTI             | Falcon 9   |
| B1046.4 | 18.01.2020 | CC-Dev Test    | N/A[fn:B1046]    | Falcon 9   |
|---------+------------+----------------+------------------+------------|
| B1047.1 | 22.07.2018 | Telstar-19V    | OCISLY           | Falcon 9   |
| B1047.2 | 15.11.2019 | Es'hail-2      | OCISLY           | Falcon 9   |
| B1047.3 | 06.08.2019 | AMOS-17        | N/A              | Falcon 9   |
|---------+------------+----------------+------------------+------------|
| B1048.1 | 25.07.2018 | Iridium-7      | JRTI             | Falcon 9   |
| B1048.2 | 08.10.2018 | SAOCOM-1A      | LZ4              | Falcon 9   |
| B1048.3 | 21.02.2019 | PSN-6          | OCISLY           | Falcon 9   |
| B1048.4 | 11.11.2019 | Starlink-L1    | OCISLY           | Falcon 9   |
| B1048.5 | 18.03.2020 | Starlink-5     | OCISLY           | Falcon 9   |
|---------+------------+----------------+------------------+------------|
| B1049.1 | 10.09.2018 | Telstar-18V    | OCISLY           | Falcon 9   |
| B1049.2 | 11.01.2019 | Iridium-8      | JRTI             | Falcon 9   |
| B1049.3 | 24.05.2019 | Starlink v.0.9 | OCISLY           | Falcon 9   |
| B1049.4 | 07.01.2020 | Starlink-2     | OCISLY           | Falcon 9   |
|---------+------------+----------------+------------------+------------|
| B1050.1 | 05.12.2018 | Dragon CRS-16  | (LZ1)[fn:B1050]  | Falcon 9   |
|---------+------------+----------------+------------------+------------|
| B1051.1 | 09.03.2019 | Dragon DM-1    | OCISLY           | Falcon 9   |
| B1051.2 | 12.06.2019 | RADARSAT       | LZ-4             | Falcon 9   |
| B1051.3 | 29.01.2020 | Starlink-3     | OCISLY           | Falcon 9   |
|---------+------------+----------------+------------------+------------|
| B1052.1 | 12.04.2018 | Arabsat-6A     | LZ-1             | FH lateral |
| B1052.2 | 25.06.2019 | STP-2          | LZ-1             | FH lateral |
|---------+------------+----------------+------------------+------------|
| B1053.1 | 12.04.2018 | Arabsat-6A     | LZ-1             | FH lateral |
| B1053.2 | 25.06.2019 | STP-2          | LZ-1             | FH lateral |
|---------+------------+----------------+------------------+------------|
| B1054.1 | 23.12.2018 | GPS3-SV01      | N/A[fn:B1054]    | Falcon 9   |
|---------+------------+----------------+------------------+------------|
| B1055.1 | 12.04.2018 | Arabsat-6A     | OCISLY[fn:B1055] | FH centru  |
|---------+------------+----------------+------------------+------------|
| B1056.1 | 05.04.2019 | Dragon CRS-17  | OCISLY           | Falcon 9   |
| B1056.2 | 25.07.2019 | Dragon CRS-18  | OCISLY           | Falcon 9   |
| B1056.3 | 17.12.2019 | JSCAT-18       | OCISLY           | Falcon 9   |
| B1056.4 | 17.02.2020 | Starlink-4     | N/A[fn:B1056]    | Falcon 9   |
|---------+------------+----------------+------------------+------------|
| B1057.1 | 25.06.2019 | STP-2          | N/A[fn:B1057]    | FH centru  |
|---------+------------+----------------+------------------+------------|
| B1058.1 | ??.??.2020 | Dragon DM-2    | ???[fn:B1058]    | Falcon 9   |
|---------+------------+----------------+------------------+------------|
| B1059.1 | 05.12.2019 | Dragon CRS-19  | OCISLY           | Falcon 9   |
| B1059.2 | 07.03.2020 | Dragon CRS-20  | LZ-1             | Falcon 9   |
|---------+------------+----------------+------------------+------------|

**** Abrevieri

- OCISLY :: Barja SpaceX *Of Course I Still Love You* de pe coasta de est, care deservește lansările de la Kennedy Space Center (rampa LC-39A) și Cape Canaveral (SLC-40);

- JRTI :: Barja SpaceX *Just Read the Instructions* de pe coasta de vest, care deservește lansările de la Baza Aeriană Vandenberg (rampa SLC-41);

- LZ-1, LZ-2 :: *Landing Zone 1 și 2* Fostul complex LC13 de la Cape Canaveral, închiriat de SpaceX, care a construit două zone unde boosterele Falcon pot reveni controlat la sol.

- LZ-4 :: Fostul complex SLC-4W de la baza aeriană Vandenberg, închiriat de SpaceX, care a construit o zonă în care boosterul Falcon 9 poate reveni controla la sol.

---

**** Note

[fn:B1046] Boosterul a fost distrus în urma unui test al capsulei Dragon-2, în care aceasta s-a desprins de rachetă la câteva secunde după lansare, prin activarea sistemului de separarea în caz de urgență.
[fn:B1050] Programat să aterizeze pe LZ-1, în urma unei defecțiuni a ajuns în apa oceanului Atlantic, de unde a fost recuperat ulterior, avariat dar în mare parte intact, dar probabil nu va mai fi folosit
[fn:B1054] Prima treaptă nu a fost recuperată, fiind nevoie de toată puterea disponibilă a rachetei.
[fn:B1055] Recuperat inițial pe barjă, dar pierdut ulterior datorită condițiilor meteo.
[fn:B1056] Recuperarea pe barja OCISLY nu a reușit, boosterul ajungând în ocean, la câțiva zeci de metri de barjă.
[fn:B1057] Recuperarea pe barja OCISLY nu a reușit.
[fn:B1058] Este treapta primară care urmează să fie folosită în prima misiune cu echipaj uman a SpaceX; a efectuat primul test static în 29 august 2019.


* Materiale diverse
:PROPERTIES:
:EXPORT_HUGO_SECTION: m
:END:

** Calendar Cosmic
:PROPERTIES:
:EXPORT_FILE_NAME: calendar 
:END:

*** Ianuarie
**** 09
- Lansarea navetei Columbia de pe rampa LC-39A în misiunea STS-32 (*1990*)
**** 12
- Lansarea navetei Columbia în misiunea STS-61-C de pe rampa LC-39A și primul zbor al navetei Columbia după misiunea STS-9. Ultimul zbor al unei navete spațiale înainte de pierderea navetei Challenger (*1986*)
**** 18
- Aterizarea navetei Columbia pe pista de la baza aeriană Edwards, la finalul misiunii STS-61-C (*1986*)
**** 20
- Aterizarea navetei Columbia pe pista 22 de la baza aeriană Edwards și finalul misiunii STS-32 (*1990*)
**** 22
- Lansarea navetei Discovery de pe rampa LC-39A, pentru misiunea STS-42 (*1992*)
**** 24
- Are loc prima misiune secretă (STS-51-C) a navetei spațiale (Discovery), pentru Departamentul Apărării al SUA (*1985*)
**** 27 
- Misiunea STS-51-C se sfârșește după aterizarea navetei Discovery la KSC (*1985*)
**** 28
- La 73 de secunde după lansarea în misiunea STS-51-L, naveta spațială Challenger se dezintegrează și întreg echipajul (format din 7 astronauți) este pierdut (*1986*)
**** 30
- Aterizarea navetei Discovery pe pista 22 a bazei aeriene Edwards, la finalul misiunii STS-42 (*1992*)
*** Februarie
**** 03
- Lansarea navetei Challenger în misiunea STS-41-B (prima misiunea care a folosit noua numerotație) (*1984*)
**** 11
- Misiunea STS-41-B se încheie odată cu aterizarea navetei Challenger pe pista de la KSC (o premiră) (*1984*)
**** 28
- Lansarea navetei Atlantis de pe rampa LC-39A în misiunea STS-36 dedicată Departamentului de Apărare al SUA (*1990*)
*** Martie
**** 04 
- Aterizarea navetei Atlantis pe pista 23 de la baza aeriană Edwards, la finalul misiunii STS-36 (*1990*)
**** 13
- Lansarea navetei Discovery de pe rampa LC-39B și debutul misiunii STS-29 (*1989*)
**** 18
- Aterizarea navetei Discovery pe pista 22 de la baza aeriană Edwards și finalul misiunii STS-29 (*1989*)
**** 20
- Aterizarea navetei Columbia și încheierea misiunii STS-3 (*1982*)

**** 22
- Lansarea navetei Columbia în misiunea STS-3 (*1982*)
**** 24
- Lansarea navetei Atlantis de pe rampa LC-39A, pentru misiunea STS-45 (*1992*)
*** Aprilie
**** 2
- Aterizarea navetei Atlantis pe pista 33 de la KSC, la finalul misiunii STS-45 (*1992*)
**** 04
- Primul zbor al navetei Challenger, în misiunea STS-6 și ultima dată până la misiunea STS-135 când naveta a avut un echipaj de 4 astronauți la bord (*1983*)
**** 05 
- Lansarea navetei Atlantis de pe rampa LC-39B în misiunea STS-37 pentru plasarea pe orbită a telescopului orbital Compton (*1991*)
**** 06
- Lansarea navetei Challenger în misiunea STS-41-C care avea printre obiective și eliberarea pe orbită a satelitului LDEF (*1984*)
**** 07
- Prima activitate extravehiculară realizată de la bordul unei navete spațiale (Challenger, STS-6), cu o durată de 4 ore și 10 minute (*1983*)
**** 09
- Naveta Challenger aterizează la baza aeriană Edwards, după prima sa misiune, STS-6 (*1983*)
**** 11
- Aterizarea navetei Atlantis pe pista 33 de la baza aeriană Edwards la finalul misiunii STS-37 (*1991*)
**** 12
- Primul zbor orbital al unui om, Iuri Gagarin, în misiunea Vostok-1 (*1961*)
- Primul zbor al navetei spațiale americane, STS-1 (Columbia) (*1981*)
- A patra lansare a navetei Discovery (misiunea STS-51-D) (*1985*)
**** 13
- Misiunea STS-41-C ia sfârrșit după ce naveta Challenger ateriza la KSC; inițial misiunea a fost numerotată STS-13, dar a fost al 11-lea zbor al navetei spațiale americane (*1984*)
**** 14
- Se încheie misiunea STS-1 și naveta Columbia aterizează pe pista 23 de la baza aeriană Edwards (*1981*)
**** 19
- Se încheie misiunea STS-51-D, după ce naveta Discovery aterizează la KSC și unul din cauciucuri explodează, dar fără a afecta naveta (*1985*)
**** 24
- Lansarea navetei Discovery de pe rampa LC-39B având la bord telescopul spațial Hubble (misiunea STS-31) (*1990*).
**** 28
- Lansarea navetei Discovery de pe rampa LC-29A în misiunea STS-39, dedicată Departamentului de Apărare al SUA (*1991*)
**** 29
- Lansarea navetei Challenger în misiunea STS-51-B (*1985*)
- Aterizarea navetei Discovery pe pista 22 de la baza aeriană Edwards și finalul misiunii STS-31 (*1990*)
*** Mai
**** 04
- Lansarea navetei Atlantis de pe rampa LC-39B și debutul misiunii STS-30; în cala navetei s-a aflat sonda Magellan care, după lansare, a pornit spre Venus (*1989*)
**** 06
- Naveta Challenger aterizează la baza aeriană Edwards și încheie misiunea STS-51-B (*1985*)
- Aterizarea navetei Discovery pe pista 15 de la KSC, la sfârșitul misiunii STS-39 (*1991*)
**** 07
- Lansarea navetei Endeavour de pe rampa LC-39B, pentru misiunea STS-49; prima misiune a navetei Endeavour; singura activitatea extravehiculară de trei persoane din istorie, pentru capturarea și repararea satelitului Intelsat 603 (*1992*)
**** 08
- Aterizarea navetei Atlantis pe pista 22 a bazei aeriene de la Edwards și finalul misiunii STS-30 (*1989*)
**** 15
- Primul zbor al propulsorului sovietic Energia, având la bord satelitul Polyus (*1987*)
**** 16
- Aterizarea navetei Endeavour pe pista 22 de la baza aeriană Edwards, la finalul misiunii STS-49 (*1992*)
*** Iunie
**** 05
- Lansarea navetei Columbia în misiunea STS-40 dedicată experimentelor în modulul Spacelab (*1991*)
**** 14
- Aterizarea navetei Columbia pe pista 22 a bazei aeriene Edwards, la finalul misiunii STS-40 (*1991*)
**** 17
- Lansarea navetei Discovery în misiunea STS-51-G. La bord s-a aflat și Sultan Salman Al Saud, primul arab, musulman și membru al unei familii regale care avea să ajungă în spațiu (*1985*)
**** 18
- Lansarea navetei Challenger în misiunea STS-7 și primul zbor al unei femei din SUA: Sally Ride (*1983*)
**** 24
- Aterizarea navetei Challenger, la finalul misiunii STS-7 (*1983*)
- Aterizarea navetei Discovery, la finalul misiunii STS-51-G (*1985*)
**** 25
- Lansarea navetei Columbia de pe rampa LC-39A pentru misiunea STS-50; al 12-lea zbor al navetei Columbia (*1992*)
**** 27
- Lansarea navetei Columbia în misiunea STS-4, ultimul zbor test înainte de misiunile operaționale (*1982*)
**** 30 
- Sonda heliocentrică Ulysses, lansară de naveta Discovery în 6 octombrie 1990, a fost dezactivată (*2009*)
*** Iulie
**** 04
- Aterizarea navetei spațiale Columbia, pe pista 22 de la baza aeriană Edwards, la finalul misiunii STS-4 (*1982*)
**** 09
- Aterizarea navetei Columbia pe pista 33 de la KSC, la finalul misiunii STS-50 (*1992*)
**** 29
- Lansarea navetei Challenger în misiunea STS-51-F, cu modulul SpaceLab 2 în cală. A fost pentru prima dată când băuturile carbogazoase Pepsi și Coca-Cola au ajuns în spațiu. Au fost semnalate unele probleme cu senzorii motoarelor navetei și astfel a fost singura dată când naveta a folosit o procedura de urgență (ATO - /Abort to Orbit/), motiv pentru care orbita a fost mai joasă decât cea stabilită inițial (*1985*)
**** 31
- Lansarea navetei Atlantis de pe rampa LC-39B, pentru misiunea STS-46 (*1992*)
*** August
**** 02
- Lansarea navetei Atlants de pe rampa LC-39A în misiunea STS-43 (*1991*)
**** 06
- Aterizarea navetei Challenger pe pista 23 de la baza aeriană Edwards, la finalul misiunii STS-51-F (*1985*)
**** 08
- Lansarea navetei Columbia în misiunea STS-28, dedicată Departamentului de Apărare al SUA (*1989*)
- Aterizarea navetei Atlantis pe pista 33 a KSC, la finalul misiunii STS-46 (*1992*)
**** 11
- Aterizarea navetei Atlantis pe pista 15 a KSC, la finalul misiunii STS-43 (*1991*)
**** 12
- Primul zbor atmosferic al navetei Enterprise (ALT-12); a durat doar 5 minute, după care naveta a aterizat pe pista bazei aeriene Edwards (*1977*)
**** 13
- Aterizarea navetei Columbia pe pista 17 de la baza aeriană Edwards și finalul misiunii STS-28 (*1989*)
**** 27
- Lansarea navetei Discovery în misiunea STS-51-I, de pe rampa LC-39A (*1985*)
**** 30
- Al treilea zbor al navetei Challenger, misiunea STS-8 (*1983*)
- Primul zbor al navetei spațiale Discovery, în misiunea STS-41-D (*1984*)
*** Septembrie
**** 03
- Aterizarea navetei Discovery pe pista 23 de la baza aeriană Edwards, la finalul misiunii STS-51-I (*1985*)
**** 05
- Misiunea STS-8 ia sfârșit și naveta spațiale Challenger aterizează pe pista 22 de la baza aeriană Edwards (*1983*)
- Se încheie prima misiune a navetei Discovery (STS-41-D), care aterizează pe pista 17 de la baza aeriană Edwards (*1984*)
**** 12
- Lansarea navetei Discovery de pe rampa LC-39A, pentru misiunea STS-48 (*1991*)
- Lansarea navetei Endeavour de pe rampa LC-39B, pentru misiunea STS-47; al doilea zbor pentru naveta Endeavour și al 50-lea pentru navetele spațiale (*1992*)
**** 18
- Aterizarea navetei Discovery pe pista 22 a bazei aeriene Edwards, la finalul misiunii STS-48 (*1991*)
**** 20
- Aterizarea navetei Endeavour pe pista 33 a KSC, la finalul misiunii STS-47 (*1992*)
**** 21
- Finalul misiunii Galileo, sonda plonjează în atmosfera lui Jupiter (*2003*)
**** 29
- Lansarea navetei Discovery în misiunea STS-26 de pe rampa LC-29B și primul zbor al unei navete spațiale după dezastrul navetei Challenger (*1988*)
*** Octombrie
**** 03 
- Lansarea navetei Atlantis în misiunea STS-51-J de pe rampa LC-39A, misiune secretă dedicată Departamentului de Apărare al SUA; primul zbor al navetei Atlantis (*1985*)
- Aterizarea navetei Discovery pe pista 17 de la baza aeriană Edwards și finalul misiunii STS-26 (*1988*)
**** 05 
- Debutul misiunii STS-41-G (Challenger) și prezența în premieră a două femei pe orbită: Sally Ride și Kathryn Sullivan (*1984*)
**** 06
- Lansarea navetei Discovery de pe rampa LC-39B având la bord sonda interplanetară Ulysses, care a ajuns pe orbită heliocentrică (STS-41) (*1990*)
**** 07
- Aterizarea navetei Atlantis după prima sa misiune, STS-51-J, pe pista 23 de la baza aeriană Edwards (*1985*)
**** 10 
- Aterizarea navetei Discovery pe rampa 22 de la baza aeriană Edwards, la finalul misiunii STS-41 (*1990*)
**** 13 
- Se încheie misiunea STS-41-G (naveta Challenger)
- Se încheie misiunea sondei Magellan, care plonjează în norii planetei Venus (*1994*)
**** 18
- Lansarea navetei Atlantis și debutul misiunii STS-34, care a trimis sonda Galileo spre Jupiter (*1989*)
**** 22
- Lansarea navetei Columbia de pe rampa LC-39B, pentru misiunea STS-52 (*1992*)
**** 23
- Aterizarea navetei Atlantis pe pista 23 de la baza aeriană Edwards și finalul misiunii STS-34 (*1989*)
**** 30
- Lansarea navetei Challener în misiunea STS-61-A de pe rampa LC-39A. A fost singura dată când la bordul navetei s-au aflat 8 membri ai echipajului, de la lansare și până la aterizare (*1985*)
*** Noiembrie
**** 01
- Aterizarea navetei Columbia pe pista 33 a KSC, la finalul misiunii STS-52 (*1992*)
**** 06
- Aterizarea navetei Challenger pe pista 17 de la baza aeriană Edwards, la finalul misiunii STS-61-A (*1985*)
**** 08
- Al doilea zbor al navetei Discovery (STS-51-A); este pentru prima dată când naveta spațială recuperează doi sateliți de pe orbită (care au fost lansați în misiunea STS-41-B) și îi aduce pe Pământ pentru a fi reparați
**** 11
- A cincea lansare a navetei Columbia, în misiunea STS-5 (*1982*)
**** 12
- STS-2, al doilez zbor al navetei Columbia, are loc de pe rampa LC-39A de la KSC (*1981*)
**** 14
- Misiunea STS-2 ia sfârșit și naveta Columbia aterizează pe pista 23 de la baza aeriană Edwards (*1981*)
**** 15
- Primul (și ultimul) zbor al navetei spațiale sovietice Buran și al doilea și ultimul zbor al propulsorului Energia (*1988*)
- Lansarea navetei Atlantis de pe rampa LC-39A în misiunea STS-38, dedicată Departamentului de Apărare al SUA (*1990*)
**** 16
- Misiunea STS-5 ia sfârșit și naveta Columbia aterizează pe pista 22 la baza aeriană Edwards (*1982*)
- Misiunea STS-51-A (Discovery) ia sfârșit, după ce naveta aterizează la KSC
**** 20
- Aterizarea navetei Atlantis pe pista 33 de la KSC și încheierea misiunii STS-38 (*1990*)
**** 23
- Lansarea navetei Discovery de pe rampa LC-39B în misiunea STS-33 dedicată Departamentului de Apăerare al SUA (*1989*)
**** 24 
- Lansarea navetei Atlantis de pe rampa LC-39A, pentru misiunea STS-44 (*1991*)
**** 27
- Lansarea navetei Atlantis în misiunea STS-61-B de pe rampa LC-39A; a fost cel mai scurt timp dintre două lansări ale aceleași navete spațiale: doar 54 de zile de la ultimul zbor al navetei Atlantis, în misiunea STS-51-J (*1985*)
**** 28
- Lansarea navetei Columbia în misiunea STS-9 și primul zbor al modulului Spacelab (*1983*)
- Aterizarea navetei Discovery pe pista 4 de la baza aeriană Edwards și finalul misiunii STS-33 (*1989*)
*** Decembrie
**** 01
- Aterizarea navetei Atlantis pe pista 5 a bazei aeriene Edwards, la finalul misiunii STS-44 (*1991*)
**** 02
- Lansarea navetei Atlantis de pe rampa LC-39B și debutul misiunii STS-27, o misiune dedicată Departamentului de Apărare al SUA, pentru lansare unui satelit de spionaj Lacrosse. Scutul ceramic al navetei a fost serios avariat și doar faptul că avariile au fost în zone mai puțin critice a făcut ca naveta să nu se dezintegreze la revenirea prin atmosferă (*1988*)
- Lansarea navetei Columbia de pe rampa LC-39B și debutul misiunii STS-35 (*1990*)
- Lansarea navetei Discovery de pe rampa LC-39A pentru misiunea STS-53, dedicată Departamentului de Apărare al SUA (*1992*)
**** 03
- Aterizarea navetei Atlantis pe pista 22 de la baza aeriană Edwards și finalul misiunii STS-61-B (*1985*)
**** 06
- Aterizarea navetei Atlantis pe pista 17 de la baza aeriană Edwards și finalul misiunii STS-27 (*1988*)
**** 08
- Misiunea STS-9 ia sfârșit și naveta Columbia aterizează pe pista 17 a bazei aeriene Edwards (*1983*)
- Sonda Galileo intră pe orbita planetei Jupiter (*1995*)
**** 09
- Aterizarea navetei Discovery pe pista 22 de la baza aeriană Edwards, la finalul misiunii STS-53 (*1992*)
**** 11
- Aterizarea navetei Columbia pe pista 22 a bazei aeriene Edwards și finalul misiunii STS-35 (*1990*)

** X-37B
:PROPERTIES:
:EXPORT_FILE_NAME: x37b 
:END:

X-37B este o navetă spațială dezvoltată de compania Boeing[fn:x37bb] pentru Forțele Aeriene ale Statelor Unite ale Americii (USAF). X-37B a evoluat din vehiculul X-37A al NASA, proiect care a început în 1999 și care a avut câteva zboruri atmosferice în 2006, dar care nu a zburat niciodată în spațiu. 

Lungă de 8.9 metri, înaltă de 2.9 metri și cu o avengură a aripilor de 4.5 metri, X-37B ar putea încăpea în cala fostelor navete spațiale ale NASA (lucru care a fost planificat inițial, dar după accidentul navetei Columbia s-a optat pentru folosirea unor rachete clasice). De fapt, avengura aripilor nu este aleasă întâmplător, ea are această valoare pentru a putea încăpea în conul protector al rachetelor de astăzi, care au maximum 5 metri diametru. X-37B are o masă de aproximativ 5 tone și poate zbura pe orbită terestră joasă, la altitudini între 240 și 800 km altitudine. Pentru propulsie, X-37B folosește un motor cu combustibil hipergolic (tetraoxid de azot și hidrazină). 

Boeing a construit până în prezent două astfel de vehicule și se crede că acestea zboară alternativ în misiuni, însă obiectivele misiunilor și detaliile parametrilor orbitali sunt de cele mai multe ori secrete, dar acest lucru nu-i împiedică pe astronomi să identifice X-37B pe orbită.

#+CAPTION: Naveta spațială autonomă X-37B în 30 martie 2010, înainte de primul său zbor (/Foto: USAF/Boeing/) 
[[/img/x37blanded.jpg]]

*** OTV-1 (USA-212)

Prima navetă X-37B (vehiculul 1) a fost lansată în spațiu în 23 aprilie 2010, ora 01:52, de o rachetă Atlas V 501 și a aterizat, 224 zile mai târziu, în 3 decembrie 2010, pe pista 12 de la baza aeriană Vandenberg, din California. Naveta a fost ulterior identificată de astronomii amatori pe o orbită 401x422 km, 40 grade înclinație, dar parametri orbitali s-au modificat de câteva ori în timpul misiunii. A fost primul vehicul care a aterizat autonom pe o pistă de aterizare după o misiune orbitală, după naveta spațială sovietică Buran (care a zburat pentru prima și singura dată în spațiu în 15 noiembrie 1998). Au fost observat cel puțin 5 modificări ale parametrilor orbitali cât timp naveta a fost în spațiu.

*** OTV-2 (USA-226)

A doua navetă X-37B (vehiculul 2) a fost lansată în spațiu în 6 martie 2011, ora 00:46, de o rachetă Atlas V 501 și a aterizat după 468 zile petrecute pe orbită, în 16 iunie 2012, pe pista 12 de la baza aeriană Vandenberg, din California. Au fost observate cel puțin trei schimbări ale orbitei, însă aceasta a oscilat mereu între 317-339 km altitudine când a fost surprinsă de astronomii amatori.

*** OTV-3 (USA-240)

Primul vehicul X-37B a zburat în a doua sa misiune în spațiu (și a treia misiune X-37B) între 11 decembrie 2012 și 17 octombrie 2014, petrecând astfel 674 zile pe orbită. Tot o rachetă Atlas V 501 a fost folosită pentru lansarea navetei în spațiu, iar revenirea pe Pământ s-a făcut tot la baza aeriană de la Vandenberg, California.

*** OTV-4 (USA-261)

Probabil a doua misiune a celui de-al doilea vehicul X-37B și a patra misiune OTV a început în 20 mai 2015, ora 18:05, de la Cape Canaveral și a durat 717 zile, naveta revenind pe Pământ în 7 mai 2017 pe [pista de la Kennedy Space Center, din Florida](https://www.youtube.com/watch?v=ybQRMzygiQQ). Unele surse au declarat că în cadrul acestei misiuni a fost studiat un sistem de propulsie electrică bazat pe efectul Hall, cu o putere de 4.5 kW, care folosesc electricitate și xenon pentru a genera impuls (sistem care urmează să fie integrat în familia de sateliți militari de telecomunicații AEHF ai USAF) dar și un experiment la NASA (METIS) care studiază comportarea câtorva materiale speciale expuse condițiilor extreme din spațiul cosmic.

#+CAPTION: Al doilea vehicul X-37B, după încheierea celei de-a doua misiuni (OTV-4), în 7 mai 2017, pe pista de la Kennedy Space Center (/Foto: USAF/Boeing/)
[[/img/x37bmen.jpg]]

*** OTV-5 (USA-277)

Naveta (probabil tot vehiculul 2, ca în cazul misiunii OTV-4 precedente) a fost [lansată în 7 septembrie 2017](https://www.youtube.com/watch?v=9M6Zvi-fFv4) de o rachetă Falcon 9[fn:f9otv5], de pe rampa LC-39A de la Kennedy Space Center, fiind pentru prima dată când nu a fost folosită o rachetă Atlas V pentru lansarea acestor navete. A fost găsită ulterior pe o orbită cu înclinația de 54.5 grade și la o altitudine de 356 km. În iulie 2019, astronomul olandez Ralf Vandebergh[fn:rf] a reușit să fotografieze naveta X-37B pe orbită, iar în imaginile surprinse de el se pot observa ușile deschise ale calei. În dimineața zilei de 27 octombrie 2019, OTV-5 a aterizat la Kennedy Space Center, pe pista destinată fostelor navete spațiale, finalizând astfel cea mai longevivă misiune a navetei X-37B de până acum, după 780 de zile petrecute în spațiu.

La începutul lunii februarie 2020, Pentagonul a confirmat oficial un zvon care spunea că vehiculul din misiunea OTV-5 a lansat între 7 septembrie 2017 și 26 octombrie 2019 trei sateliți (USA 295 - 45169/2017-052C, USA 296 - 45170/2017-052D, USA 297 - 45171/2017-052D) fără a oferi detalii cu privire la misiunea acestora, caracteristici sau orbita pe care se află.

*** OTV-6

Următoarea misiune X-37B (probabil vehiculul 2) este planificată pentru a fi lansată în al doilea semestru al anului 2020 (după ce inițial data lansării a fost decembrie 2019), iar pentru acest lucru se va folosi o rachetă Atlas V 501 (misiunea denumită AFSPC-07).

#+CAPTION: Vehiculul X-37B, la finalul misiunii OTV-4, pe pista de la Kennedy Space Center, imediat după aterizare, în 7 mai 2017 (/Foto: USAF/Boeing/)
[[/img/otv4.jpg]]

*** Rezumat

|    Lansare | Misiune | Vehicul  | Lansator    | Rampă      | Denumire | Durată   |  Aterizare | Pistă aterizare |
|------------+---------+----------+-------------+------------+----------+----------+------------+-----------------|
| 22.04.2010 | OTV-1   | X-37B-1  | Atlas V 501 | CC SLC-41  | USA-212  | 224 zile | 03.12.2010 | VAFB RNY12      |
| 05.03.2011 | OTV-2   | X-37B-2  | Atlas V 501 | CC SLC-41  | USA-226  | 468 zile | 16.06.2012 | VAFB RNY12      |
| 11.12.2012 | OTV-3   | X-37B-1  | Atlas V 501 | CC SLC-41  | USA-240  | 674 zile | 17.10.2014 | VAFB RNY12      |
| 20.05.2015 | OTV-4   | X-37B-2  | Atlas V 501 | CC SLC-41  | USA-261  | 717 zile | 07.05.2017 | KSC SLF         |
| 07.09.2017 | OTV-5   | X-37B-1? | Falcon 9 B4 | KSC LC-39A | USA-277  | 780 zile | 27.10.2019 | LSC SLF         |
|    Q2-2020 | OTV-6   | X-37B-2? | Atlas V 501 | CC SLC-41? | ??       | ??       |         ?? | ??              |

*** Note de subsol

[fn:f9otv5] https://www.spacex.com/news/2017/09/07/otv-5-mission
[fn:rf] http://www.leonarddavid.com/caught-on-camera-secretive-space-plane/
[fn:x37bb] https://www.boeing.com/defense/autonomous-systems/x37b/index.page

** Buran
:PROPERTIES:
:EXPORT_FILE_NAME: buran
:END:

Ne aflăm la mijlocul anilor ’70, în plin război rece și în era post-Apollo. Cursa spațială s-a încheiat deja, dar cursa înarmării continua și bugetele pentru apărare, atât în SUA cât și în URSS sunt practic nelimitate. Încă dinainte de aselenizare, NASA trasase deja un plan pentru dezvoltarea unui vehicul reutilizabil care să permită accesul frecvent și ieftin la orbita terestră joasă, construirea unei navete spațiale devenind preocuparea principală a agenției spațiale americane. Dar nu doar Statele Unite au avut o navetă spațială.

#+CAPTION: Naveta spațială sovietică Buran și racheta Energia, înainte lansrăii (/sursa foto: buran.ru/)
[[/img/buran3.jpg]]

*** Planuri pentru Buran

Planurile americane pentru noul vehicul au fost atât de îndrăznețe încât sovieticii, când au aflat de ele, le-au considerat doar un paravan pentru adevăratul scop al navetei spațiale: misiuni militare extrem de eficiente. Faptul că forțele aeriene s-au implicat serios în proiect, au decis în cele din urmă o mare parte din parametrii navetei spațiale și chiar au construit o rampă de lansare la baza aeriană de la Vandenberg, de unde naveta ar fi putut fi lansată pe o orbită polară, nu au făcut decât să confirme temerile sovietice. De pe o astfel de orbită polară, rușii se temeau că naveta ar fi putut lansa extrem de rapid o încărcătură nucleară deasupra teritoriului sovietic, temere inspirată parțial și din propriile planuri de a trimite, în cazul unui conflict armat, o rachetă intercontinentală pe deasupra polului sud, în locul străbaterii Atlanticului. Este adevărat că, teoretic, naveta spațială putea fi lansată de la baza Vandenberg și se putea întoarce la locul de lansare după efectuarea unei singure orbite, facilitate posibilă datorită aripilor delta, care îi ofereau o largă autonomie de zbor la reintrarea în atmosferă, detaliu cerut cu insistență de forțele aeriene.

În aceste condiții, s-a luat în 1976 decizia de a construi un echivalent sovietic al navetei spațiale. Vehiculul nu avea să aibă alt scop decât acela de a fi similar cu modelul american, pentru ca URSS să aibă la îndemână un instrument de răspuns în cazul în care naveta spațială avea să fie folosită în operațiuni militare.

Astăzi putem spune cu certitudine că nimeni din lanțul ierarhic din SUA nu avea cu adevărat intenția de a bombarda Moscova cu încărcături nucleare plasate în cala navetei spațiale. Forțele aeriene erau însă atrase de proiect deoarece planul ca naveta va înlocui toate celelalte metode de lansare părea unul atractiv, motiv pentru care s-au asigurat că vehiculul va avea cala suficient de mare pentru a găzdui cei mai voluminoși sateliți de spionaj existenți la acea vreme și că, la nevoie, se vor putea efectua lansări pe orbită polară. Însă eficiența navetei spațiale nu avea să fie satisfăcătoare. Aceasta nu s-a apropiat de rata de 50-60 de lansări anuale și astfel nu a devenit niciodată profitabilă economic. Chiar dacă armata a folosit în câteva rânduri naveta pentru încărcături secrete, toate lansările navetei au avut până la urmă loc de la centrul spațial

Kennedy din Florida. Baza de la Vandenberg nu avea să fie folosită niciodată pentru lansări pe orbite polare iar armată nu renunțase la rachete pentru lansările curente. Însă planul sovietic de a construi un corespondent avea să fie pus în aplicare și în 1988, Buran, naveta spațială din est, se afla pe rampa de lansare, gata să înceapă o nouă era în programul spațial sovietic, după eșecul tentativei de aselenizare din anii precedenți.

Planurile inițiale pentru Buran nu cuprindeau însă un vehicul identic cu naveta americană. Inițial, se discuta despre construirea unui vehicul de dimensiuni asemănătoare care să fie plasat deasupra rachetei propulsoare. De asemenea, aripile, care reprezintă un balast în cea mai mare parte a unui zborului, aveau să fie și ele micșorate, reducând astfel considerabil masa ansamblului. Această soluție necesita însă modificări aduse rachetei propulsoare pentru a face față sarcinii suplimentare, lucru ce i-ar fi redus eficiența. Pentru a accelera procesul de producție și pentru a profita deja de cercetarea efectuată de NASA, s-a optat pentru un vehicul de formă similară cu cel american. A mai apărut însă o problemă: dacă motorul avea să fie atașat de vehicul, masa navetei era atât de mare încât nu putea fi transportată pe calea aerului de nici un avion existent la acea dată în URSS. Mai mult, plasarea motoarelor în vehicul însemna că acestea trebuiau să fie refolosibile, o situație cu care inginerii sovietici nu erau deloc confortabili. În cele din urmă s-a optat pentru mutarea motoarelor principale în partea posterioară a rezervorului extern (care astfel devenea o rachetă de sine stătătoare), reducând astfel masa vehiculului cu aproximativ 40 de tone. Motoarele nu mai trebuiau astfel să funcționeze pentru mai mult de o lansare, iar racheta, în această configurație, putea fi folosită și pentru lansări de alte încărcături, nu neapărat pentru Buran, un avantaj pe care NASA nu îl avea. Pentru a compensa deplasare centrului de masă prin îndepărtarea motorului, aripile, identice ca formă și suprafață cu cele ale navetei spațiale, au fost plasate mai aproape de cabină.

Exista la un moment dat un plan de a monta pe aripa posterioară a navetei două motoare cu reacție. Ar fi fost o diferență majoră față de navetele americane deoarece aceste motoare nu ar fi permis doar o mai bună manevrabilitate înainte de aterizare (Buran nu ar mai fi fost astfel doar un planor imens care cădea spre pista de lansare, ci un avion controlabil) dar și posibilitatea ca naveta să poată decola singură pentru zboruri atmosferice, eliminând astfel montarea ei pe un alt avion pentru transferul între diversele centre de testare din URSS. Însă această modificare nu a mai avut loc. Motivele sunt diverse: se pare că motoarele nu ar fi fost finalizate pentru zborul inaugural al lui Buran din 1988. Iar montarea lor ar fi dat mai multe bătăi de cap inginerilor: centrul de greutate avea să se modifice, masa navetei ar fi crescut (pe lângă motoare era nevoie de sisteme de protecție a acestora și un rezervor cu combustibil), profilul aerodinamic era altul (inclusiv un stres suplimentar pe coada navetei), aspecte ce necesitau teste suplimentare în tunelul aerodinamic, iar toate aceste inconveniente ar fi amânat și mai mult primul zbor al lui Buran.

#+CAPTION: O variantă a navetei Buran cu motoare cu reacție (/sursa foto: buran.ru/)
[[/img/buran2.jpg]]

Cinci vehicule trebuiau să fie operaționale în programul Buran. Denumirile lor însă nu au fost niciodată foarte clar stabilite. Dacă vehiculul care a zburat în spațiu este denumit

astăzi Buran (după programul cu același nume, care în românește se traduce prin viscol), când a ajuns la Baikonur, pe fuselaj stătea scris Baikal. Ulterior, numele a fost modificat în Buran, deși în primele imagini apărute în presa sovietică, numele nu era vizibil, fiind înlăturat prin postprocesare. Ce se cunoaște însă cu siguranță este indicativul: 1K. Al doilea vehicul avea să fie 2K și așa mai departe. Folosind această notație, prima misiune ar fi fost codificată 1K1, deoarece era primul zbor al primului vehicul, a doua 2K1, deoarece planul era să fie folosit al doilea vehicul pentru a doua lansare din programul Buran etc. Numele celei de-a doua navete nu a fost niciodată stabilit oficial. Deși în presa vestică apărea Ptichka (păsărică), această variantă nu este sprijinită de nici o sursă sovietică, Ptichka fiind mai degrabă un diminutiv aplicat de ruși tuturor navetelor, nu uneia singure. Burya (furtună) ar fi putut însă fi folosit al doilea vehicul operațional, derivând tot dintr-un element violent al naturii, iar Uragan pentru a treia, dar având în vedere că nici un alt vehicul nu a mai fost lansat după Buran, numele acestora nu a fost niciodată clar stabilit.

*** Activități orbitale

Ajunsă pe orbită, Buran își putea controla orientarea folosind un sistem de propulsoare similar cu cel al navetei spațiale (38 la număr, astfel plasate încât să poată oferi navetei libertate deplină în jurul centrului de masă), însă inginerii sovietici au optat pentru folosirea unui combustibil diferit, aceasta fiind, după plasarea motoarelor, una din cele mai mari diferențe dintre cele două vehicule. Navetele americane, la fel ca toate vehiculele orbitale dinaintea lor, foloseau pentru orientarea vehiculului un tip combustibil format din două substanțe (tetraoxid de azot și dimetilhidrazină) care se aprindea spontan la contactul dintre ele, fără să mai fie nevoie de oxidant sau alte sisteme de aprindere complexe. Un alt avantaj era faptul că puteau fi păstrate o perioadă îndelungată, fără a cauza probleme suplimentare. Însă, pentru Buran s-a optat pentru folosirea unui combustibil pe bază de oxigen lichid și hidrocarburi sintetice, denumit sintin. Acest lucru prezenta câteva avantaje: performanțele motoarelor de poziționare erau mai bune, combustibilul putea fi manevrat mai ușor la sol din cauza unei toxicități mult mai reduse iar oxigenul lichid putea fi pompat, la nevoie, și direct în pilele de combustie, asigurând astfel un nivel suplimentar de redundanță al acestora. Dezavantajul sistemului sovietic a fost însă o masă mai mare (fiind cu o tonă mai greu decât corespondentul american), avea nevoie și de un sistem suplimentar de aprindere și necesita protecție termică suplimentară pentru a menține oxigenul în stare lichidă pe toată durata zborului.

Cele două propulsoare plasate în partea posterioară a navetei (denumite MOS) erau folosite pentru manevre de revenire în atmosferă sau pentru corecție orbitală. Spre deosebire însă de varianta americană (OMS), doar unul era necesar pentru execuția unei manevre, folosirea simultană fiind rezervată doar situațiilor de urgență.

*** Energia

Propulsia avea să fie asigurată de o rachetă nouă, construită special pentru acest scop, denumită Energia. Propulsată de patru motoare centrale RD-0120 cu combustibil lichid (hidrogen și oxigen) și patru boostere suplimentare, fiecare cu câte patru motoare RD-170 ce ardeau cherosen și oxigen, Energia putea transporta până la 100 de tone pe orbita terestră joasă și 20 de tone pe orbită geostaționară. Avea să fie cea mai complexă rachetă construită vreodată de URSS. Spre deosebire de sistemul de propulsie american al navetei, Energia era proiectată să transporte și alte încărcături, așa că aceasta avea propriul sistem de navigație, independent de computerele de la bordul Buran și putea fi folosită independent de aceasta. Computerul central se afla în rezervorul principal iar fiecare din cele patru boostere avea propriul computer de zbor, conectat însă în permanență cu cel central. Pentru a nu repeta catastrofalele lansări ale rachetei N-1 (care a pus capăt ambițiilor sovietice de a pune un echipaj pe Lună), noua rachetă era dotată cu senzori care detectau scurgeri de gaze și în cazul unui incendiu, se activau sisteme de stingere pe bază de freon. Înainte de lansare, motoarele erau purjate cu azot iar excesul de hidrogen era eliminat, pentru a evita o acumulare și o aprindere accidentală a acestuia, însă spre deosebire de sistemul folosit de NASA, în cazul Energia, surplusul de hidrogen era îndepărtat înainte ca acesta să ajungă la motoare. Un alt sistem de senzori de presiune, temperatură și alți parametri monitoriza permanent motoarele și în cazul unei anomalii îl închideau imediat, înainte de o evoluție catastrofală a acestuia, iar motorul diametral opus putea compensa, dacă era cazul, pentru a nu rata complet misiunea.

*** Primul zbor

În concordanță cu istoria programelor spațiale sovietice și de frica unui nou eșec (cele patru lansări succesive ratate ale rachetei N-1 erau încă proaspete în mințile inginerilor), s-a optat pentru un prim zbor complet automat al lui Buran, fără un echipaj uman. Zborul, prevăzut inițial pentru a dura câteva zile, a fost redus la două orbite. Astfel la bordul Buran nu au fost montate toate subsistemele care aveau să fie prezente în versiunea finală, testul dorea doar să confirme că vehiculul poate decola și poate reveni autonom la sol, după o scurtă incursiune în spațiu. Navetele spațiale americane, deși aveau planificate un sistem automat de zbor, acesta nu avea să fie pus niciodată în funcțiune. Încă din programul Mercury, astronauții americani au cerut un control manual cât mai pronunțat al aparatelor de zbor, ei refuzând să fie doar actori în niște vehicule controlate autonom sau de la sol. Din acest motiv, primul zbor al navetei Columbia a fost unul cu echipaj uman, chiar dacă riscurile erau imense: nimeni nu știa exact cum avea să se comporte naveta spațială în primul său zbor.

Un sistem independent de patru computere denumite Biser-4 (spre deosebire de navetele americane care erau echipate cu patru computere redundante și un al cincilea, de rezervă) avea să fie folosit pentru controlul subsistemelor navetei. Fiind vorba de un vehicul autonom, software-ul de zbor avea să fie de o complexitate ridicată și inginerii îl îmbunătățeau constant de-a lungul testelor, Buran în momentul lansării, folosind a 21-a versiune a acestuia.

În afară de aceste diferențe (motorul plasat pe rezervor, folosirea propulsoarelor cu combustibil lichid și un mai mare grad de automatizare), Buran era foarte asemănătoare cu naveta spațială americană. Oficialii sovietici au pus pe seama legilor aerodinamicii forma identică a fuselajului și a aripilor, însă acestea nu au fost alese de NASA din constrângeri aerodinamice, ci pentru că trebuiau să satisfacă punctual cerințele armatei. Pentru URSS, era mai eficient să folosească deja o formă funcțională și testată, decât să investească resurse într-un concept nou, mai ales că erau cu patru ani ani în urma Statelor Unite în ceea ce privește startul oficial pentru dezvoltarea navetei. Totuși, chiar dacă au avut acces la literatură de specialitate și la parametrii navetei spațiale, inginerii au trebuit să găsească resursele necesare construirii efective a navetei, lucru care nu a fost deloc simplu, având în vedere complexitatea proiectului, așa că meritele URSS în această privință nu trebuie scăzute prea mult pentru faptul că au copiat un model funcțional.

Patru locomotive diesel au fost necesare pentru a deplasa platforma cu naveta și propulsoarele spre rampa de lansare, în 10 octombrie 1988. Lansarea, prevăzută inițial pentru 29 octombrie, avea să fie amânată din cauza unei platforme care, în timpul numărătorii inverse, nu s-a depărtat corespunzător de navetă. Unele probleme ale sistemului de aterizare au fost remediate cu doar o zi înainte. În 15 noiembrie 1988, vremea de la Baikonur ar fi încălcat toate condițiile impuse unei lansări a unei navete americane: temperaturi scăzute, vânt puternic, plafon de nori și precipitații (rușii considerau că un strat de gheață de 2 mm format pe rachetă este acceptabil, în condițiile în care accidentul care a dus la dezintegrarea navetei Challenger tocmai din cauza temperaturilor joase, a avut loc doar cu 2 ani în urmă). Cu toate acestea, la T-10 minute, controlul vehiculului a revenit computerelor de bord. La T-9.9 secunde, cele patru motoare RD-0120 ale rachetei Energia s-au trezit la viață, iar boosterele au fost activate la T-3.7 secunde. A fost exact ora 6:00 la Moscova când Buran, prima și singura navetă spațială sovietică avea să se ridice de pe rampa de lansare și să plonjeze direct în nori, spre dezamăgirea publicului prezent la fața locului. Fotografii au avut la dispoziție doar câteva secunde pentru a surprinde istoricul moment.

Buran era teoretic prevăzută cu două brațe robotice pentru manipularea încărcăturii din cală, spre deosebire de navetele americane care aveau un singur braț. Echipajul putea comanda cele două brațe, dar ele puteau fi comandate și de la sol. Pentru că navetele spațiale americane nu erau prevăzute să zboare fără echipaj uman, cea de-a doua facilitate nu avea să fie niciodată implementată. Nici în primul zbor al lui Buran, naveta nu a fost echipată cu cele două brațe robotice, deoarece în scurta sa excursie orbitală ușile calei nu aveau să fie deschise. Lipseau astfel și radiatoarele necesare pentru evacuarea căldurii excesive (montate în interiorul ușilor calei și expuse doar când acestea erau deschise) iar pilele de combustie nu puteau susține naveta mai mult de 24 de ore. Din aceste motive, dacă Buran nu ar fi reușit să se întoarcă în 15 noiembrie, misiunea ar fi devenit un eșec, prin pierderea vehiculului.

Operațiunile orbitale minimale au decurs fără incidente și după patru ore de zbor, Buran se afla pe pista de aterizare, cu doar o secundă mai devreme decât se planificase inițial. Zborul fusese un succes, dar din păcate, avea să fie pentru ultima dată când un vehicul din programul Buran avea să zboare spre orbită.

*** Epilog

Colapsul Uniunii Sovietice a însemnat sfârșitul programului Buran. Fondurile erau tot mai puține și tot mai mulți se întrebau care mai este necesitatea acestui vehicul, militând pentru cheltuirea sumelor de bani în alte scopuri: stația spațială MIR, iar apoi ISS. Sfârșitul Războiului Rece a însemnat și dispariția scopului primar pentru care Buran fusese construită. Noua Federație Rusă nu mai vedea un inamic în Statele Unite când venea vorba de activități spațiale, iar cele două superputeri au ales, înțelept am putea spune, să colaboreze în loc să se teamă unii de alții. Stația Spațială internațională de astăzi este rezultatul acestei fructoase colaborări.

Programul Buran nu a fost suspendat niciodată oficial. Nu a existat un decret guvernamental care să marcheze finalul său, dar cei direct implicați au început să sesizeze schimbările. Piloții care se antrenau pentru Buran aveau să fie transferați spre alte programe iar celelalte resurse au fost redirecționate spre alte sectoare ale industriei spațiale rusești.

Ce s-a întâmplat însă cu vehiculele deja construite? Poveste lor este una tristă. Buran, naveta care a zburat în spațiu, a fost depozitată la Baikonur, în Kazahstan, într-un hangar, împreună cu o replică a rachetei care a purtat-o pe orbită. În 2002 însă, acoperișul hangarului s-a prăbușit, în timpul unor operațiuni de renovare. Opt oameni și-au pierdut atunci viața, iar naveta a fost distrusă în totalitate. Au mai fost construite, în cadrul programului cu acelși nume, și alte vehicule, unele pentru teste atmosferice iar altele pentru a zbura în spațiu în anii următori zborului test. Acestea, aflate în diverse etape ale asamblării, sunt împrăștiate astăzi prin diverse locuri din lume și se află în stări de conservare mau mult sau mai puțin adecvate. În Moscova, în Parcul Gorki, poate fi admirat un vehicul complet, care a fost folosit pentru teste aerodinamice. Un altul se află în Kazahstan, la intrarea în cosmodromul de la Baikonur. Un alt vehicul care urma să fie simbolul măreției sovietice, a fost expus o perioadă la Sydney cu ocazia Jocurilor Olimpice de vară din 2000, trebuia să ajungă la un muzeu din Germania dar acum zace într-un depozit din Bahrain.

Moștenirea programului Buran însă continuă și astăzi. Boosterele rachetei Energia au fost sursă de inspirație pentru rachetele folosite în prezent de către compania Sea Launch iar viitoarea generație de rachete rusești Angara tot de acolo se inspiră. Sistemul de andocare proiectat pentru Buran a fost folosit pentru stația spațială MIR și continuă să fie folosit și astăzi la bordul ISS.

/Articol publicat inițial în revista Știință&Tehnică, iulie 2013/.

** Sonde interplanetare active
:PROPERTIES:
:EXPORT_FILE_NAME: sonde 
:END:

În tabelul de mai jos sunt prezentate (în ordine complet aleatoare) sondele interplanetare active în acest moment. Asta înseamnă că nu apar în tabel sateliții aflați pe orbita Pământului (deci nu apare telescopul spațial Hubble, de exemplu), dar am decis să includ sondele din punctul Lagrange L2 Pământ-Lună (Spektr-RG și să sperăm că urmează și telescopul spațial JWST).

| Nume sondă        |    Lansare | Agenție   | Rachetă        | Țintă   | EOM[fn:son1] |   Cost[fn:son2] | Stare                           |
|-------------------+------------+-----------+----------------+---------+--------------+-----------------+---------------------------------|
| Solar Orbiter     | 10.02.2020 | ESA       | Atlas V 411    | Soare   |         2027 |            1500 | în drum spre Soare              |
| Chandrayaan-2     | 22.07.2019 | ISRO      | GSLV Mk.III    | Luna    |         2026 |             141 | pe orbita Lunii[fn:son3]        |
| LRO               | 18.06.2009 | NASA      | Atlas V 401    | Luna    |         202X |             583 | pe orbita Lunii                 |
| Chang'E-3/Yutu    | 01.12.2013 | CNSA      | Changzheng-3B  | Luna    |         20?? |             ??? | lander/rover                    |
| Chang'E-4/Yutu-2  | 07.12.2018 | CNSA      | Changzheng-3B  | Luna    |         20?? |             ??? | lander/rover                    |
| Spektr-RG         | 13.07.2019 | Roscosmos | Proton-M       | LL2     |         2026 |             600 | punctul Lagrange-L2             |
| Parker            | 12.08.2018 | NASA      | Delta IV Heavy | Soare   |         2025 |            1500 | pe orbita Soarelui              |
| BepiColombo       | 20.10.2018 | ESA/JAXA  | Ariane 5 ECA   | Mercur  |         2028 |            2000 | în drum spre Mercur             |
| Akatsuki          | 20.05.2010 | JAXA      | H-2A 202       | Venus   |         20?? |             290 | pe orbita lui Venus[fn:son4]    |
| Mars Odyssey      | 07.04.2001 | NASA      | Delta II       | Marte   |         2025 |             297 | pe orbita lui Marte[fn:son5]    |
| Mars Express      | 02.06.2003 | ESA       | Soyuz-FG       | Marte   |         2022 |             345 | pe orbita lui Marte             |
| MRO               | 12.08.2005 | NASA      | Atlas V 401    | Marte   |         2030 |             720 | pe orbita lui Marte             |
| Mangalayaan       | 05.11.2013 | ISRO      | PSLV-XL        | Marte   |         202X |              66 | pe orbita lui Marte             |
| Trace Gas Orbiter | 14.03.2016 | ESA       | Proton-M       | Marte   |         202X | (1400)[fn:son7] | pe orbita lui Marte             |
| MAVEN             | 18.11.2013 | NASA      | Atlas V 401    | Marte   |         202X |             671 | pe orbita lui Marte             |
| InSight           | 05.05.2018 | NASA      | Atlas V 401    | Marte   |         202X |             830 | lander                          |
| Juno              | 05.08.2011 | NASA      | Atlas V 551    | Jupiter |         2021 |            1100 | pe orbita lui Jupiter           |
| OSRIS-REx         | 08.12.2016 | NASA      | Atlas V 441    | Bennu   |         2023 |             800 | pe orbita asteroidului[fn:son6] |
| Hayabusa-2        | 03.12.2014 | JAXA      | H-2A 202       | Ryugu   |         2020 |             149 | în drum spre Pământ             |
| TESS              | 18.04.2018 | NASA      | Falcon 9 B4    | P/2     |         2028 |              75 | fucțională                      |
| New Horizons      | 19.01.2006 | NASA      | Atlas V 551    | Pluto   |         20XX |             700 | dincolo de Ultima Thule         |
| Voyager-1         | 05.09.1977 | NASA      | Titan IIIE     | spațiu  |         2025 |  (865)[fn:son8] | dincolo de Sistemul Solar       |
| Voyager-2         | 20.08.1977 | NASA      | Titan IIIE     | spațiu  |         2025 |  (865)[fn:son8] | dincolo de Sistemul Solar       |
|-------------------+------------+-----------+----------------+---------+--------------+-----------------+---------------------------------|

---
*** Note de subsol
[fn:son1] End of Mission, anul în care se așteaptă ca sondă să devină nefuncțională, rezultat în principal din estimarea cantității de combustibil de la bord.
[fn:son2] Costul estimat al sondei, în milioane de dolari (sau echivalent).
[fn:son3] Misiunea conținea două vehicule, o sondă orbitală și un lander, Vikram, care însă s-a prăbușit pe suprafața Lunii în 6 septembrie. Vikram conținuea și un mic rover, Pragyan.
[fn:son4] Sonda Akatsuki a ratat inserția orbitală din 6 decembrie 2010, dar a reușit să ajungă pe orbita lui Venus în 7 decembrie 2015.
[fn:son5] În prezent, sonda Mars Odyssey deține recordul pentru cea mai longegivă sondă aflată pe orbita unui corp ceresc.
[fn:son6] OSIRIS-Rex este sonda care a intrat pe orbita celui mai mic corp ceresc de până acum.
[fn:son7] 1.4 miliarde de dolari este valoarea întregului program ExoMars, împreună cu landerul și roverul care urmează să fie lansare în 2020.
[fn:son8] Valoarea de 865 de milioane de dolari este o estimare pentru întreg proiectul Voyager și include ambele sonde.

** ARCA Space
:PROPERTIES:
:EXPORT_FILE_NAME: arca 
:END:

În trecut, presa românească (respectabilă: [[https://economie.hotnews.ro/stiri-gadget-20687295-video-arca-space-lansat-placa-zburatoare-20-000-dolari.htm][HotNews]], [[http://www.digi24.ro/Stiri/Digi24/Actualitate/Stiinta+si+Mediu/VIDEO+Placa+zburatoare+o+inventie+romaneasca][Digi24]], [[https://republica.ro/dumitru-popescu-inventatorul-arcaboard-znu-e-o-jucarie-scumpa-ci-un-pas-spre-vehiculele-de-transport-aeriene][Republica.ro]]) dar și cea internațională ([[https://arstechnica.com/information-technology/2015/12/arcaboard-is-a-real-hoverboard-but-itll-cost-you-13500-2/][Ars Technica]], [[https://www.theverge.com/2015/12/24/10663228/arcaspace-arcaboard-hoverboard-skateboard][The Verge]]) anuța că ARCA Space are un proiect nou: un fel de placă zburătoare. Știrea a venit împreună cu victimizarea membrilor ARCA, care ar fi niște români geniali, renegați de statul român corupt, nevoiți să muncească pentru o viață mai bună în Statele Unite. Pentru că, nu-i așa, România nu știe să-și prețuiască valorile, un slogan facil, îmbrățișat imediat de comentatorii online, dar și de unele surse de știri. Dacă ați fost câtuși de puțin interesați de activitățile spațiale, cu siguranță că ați mai auzit de ARCA și proiectele ei fantastice. Nu sunt familiar cu domeniul plăcilor zburătoare, așa că nu voi comenta prea mult pe marginea plăcii și a caracteristicilor tehnice, dar cred că putem cădea de acord că nu românii de la ARCA au inventat conceptul. Și sunt destul de familiar cu alte domenii încât să-mi dau seama că toate proiectele ARCA sunt simple artificii de presă, nimic mai mult.

*** Începuturile: racheta Helen
Îmi aduc aminte de o ediție a emisiunii /Surprize, surprize/ de la TVR1, în care membri ARCA au adus în platou o rachetă ciudată, denumită Helen (sau era Stabilo? Nu mai rețin). Nu mai rețin dacă era vorba de o machetă sau era chiar racheta de care cei de la ARCA erau atât de mândri. Eram și eu, nu vedeai în fiecare îi rachete românești. Mai îmi aduc aminte că a fost o campanie de strângere de fonduri, la care a fost invitat și publicul să participe. Unul din sponsorii principali era pe atunci o bancă, BRD, care a rămas mult timp alături de ARCA. Lansarea rachetei [[https://www.universetoday.com/74983/moon-balloon-has-mostly-successful-test-flight/][a avut loc în 2010]] și a fost un moment important pentru ARCA, dar și pentru cei interesați de aeronautică: a trecut mai bine de jumătate de secol de când SUA au renunțat la rachetele lansate în primă fază cu ajutorul baloanelor cu heliu, cum este și cazul Helen. Mai mult decât atât, racheta folosea [[https://en.wikipedia.org/wiki/Pendulum_rocket_fallacy][un principiu la care americanii renunțaseră încă din anii ’20]]. Acum, între noi fie vorba, racheta nu a ajuns în spațiu, urcând până la o altitudine de 40 de kilometri, cu 60 de kilometri sub linia Kármán, recunoscută internațional drept granița spațiului cosmic, o performanță demnă de cluburile de rachetiști amatori, nu de un efort național, așa cum părea la acea vreme lansarea Helen. Dar, după campania masivă de adunare de fonduri, după o lansare cu succes, transmisă în direct de televiziunile de știri ale vremii, evenimentul nu mai este astăzi marcat pe site-ul ARCA Space decât [[http://www.arcaspace.com/en/program_helen.htm][frugal]]. Nu am găsit nici o referire la data lansării racheta Helen (2? – îmi este greu să urmăresc datele prezentate pe site-ul oficial, sunt destul de haotice, puțin text, multe imagini) sau la memorabilă zi în care în România se lansa prima rachetă. Numai mie îmi pare curios acest comportament, de a șterge aproape orice referire la racheta Helen?

*** Executor și Haas
A trecut lansarea și lumea a uitat de Helen. ARCA însă nu se culcă pe lauri și anunță planurile pentru un motor de rachetă propriu, denumit Executor. A fost momentul în care interesul personal pentru acțiunile companiei s-a comutat de pe modul /entuziast/ pe cel /sceptic/. Cum crede o echipă din Râmnicu-Vâlcea că poate veni pe scenă cu un motor de rachetă? Fizica și chimia din spatele unui motor de rachetă sunt extrem de bine cunoscute, știința propulsoarelor chimice fiind una destul de bine pusă la punct în ultima jumătate de secol, din mai multe motive, inclusiv militare. Se cunosc foarte bine parametrii, materialele și tipurile de combustibil pentru orice tip de motor chimic, nu cred că domeniul mai permite inovații revoluționare peste noapte. Se investesc probabil zeci sau sute de miliarde de dolari anual în domeniu și de către state sau companii cu experiență de ordinul decadelor. Dacă Forțele Aeriene ale SUA folosesc pentru lansarea propriilor sateliți un motor al cărui design a fost stabilit în URSS în anii ’60, cred că am spus destule despre cât de multe se mai pot inova în acest domeniu. SpaceX și Blue Origin sunt două companii care au realizat cele mai recente motoare americane performante, dar în spatele acestora sunt contracte de miliarde de dolari și un know-how la care noi cei din estul Europei nu putem decât să visăm. Și nici vestul nu se poate lăuda cu progrese prea mari, motorul Vulcain al rachetei Ariane a fost construit printr-un efort general al celor mai puternic industrializate state din vestul Europei. Cu toate acestea, ARCA Space propune Executor, un motor care ar urma să propulseze rachetele Haas. Rachete tot de producție proprie. Eu mai cunosc o singură companie care a fost în stare să-și construiască singură  racheta și motorul, cu eforturi și fonduri uriașe.

De data aceasta, pe site-ul ARCA Space avem informații despre cele două rachete, Haas 2B și Haas 2C. Undeva în subsolul unei pagini există informația despre o așa numită Misiune 8, care ar fi avut loc în 2012, prima dintr-o serie de 5 astfel de misiuni, pentru a testa parametri propulsorului. Nici un cuvânt despre restul misiunilor, nici un cuvânt despre succesul misiunii. Doar [[https://web.archive.org/web/20160330070051/http://arcaspace.com/images/Executor_first_nozzle.jpg][poze frumoase]] (retrase între timp), tabele cu parametri (neverificați în zbor, doar intuiți) și povești frumoase despre o capsulă care va putea transporta un echipaj uman. Uhm, nu știu dacă cei de la ARCA Space știu ce reglementări sunt în domeniu, dar vă spun sigur că în acest moment nici cel mai sigur lansator american, Atlas V, nu are certificare pentru a lansa un echipaj uman. De fapt, în acest moment, după retragerea navetelor spațiale, nici un vehicul american sau european  nu este suficient de sigur pentru a permite lansarea cu echipaj. Singurii care mai lansează oameni în spațiu în 2016 sunt rușii și probabil chinezii. Dar ARCA Space vorbește cu atâta lejeritate despre capsula pentru echipaj încât par la doar un pas SpaceX și Boeing, două companii selectate de NASA pentru a transporta echipaj spre Stația Spațială Internațională. Din nou, mie această abordare îmi pare cel puțin naivă: nu avem nici o lansare, nici un test al vehiculului în zbor, dar vorbim despre capsule, turism spațial și lansări de echipaj! [[https://web.archive.org/web/20160306122613/http://www.arcaspace.com/en/haas2b.htm][Datele tehnice]] prezentate pe site-ul lor oficial (undeva printre pozele cu șublerul) spune ceva și despre un echipaj, dar nu doar că racheta Haas nu a purtat vreodată un echipaj, ea nici nu a zburat vreodată…

*** Diversificarea portofoliului: avioane, drone, plăci zburătoare
După ce au uitat de Helen și pentru că Executor încă nu este gata să propulseze echipajul la bordul rachetelor închipuite Haas, ARCA space este neobosită și anunță alte planuri: după prima așa-zisa rachetă românească, ar fi trebuit să urmeze primul avion supersonic românesc, IAR-111 Excelsior! Care va efectua zboruri suborbitale! Din nou, ARCA Space a făcut curat pe canalul propriu de YouTube și a înlăturat niște clipuri video, în care membri ARCA discutau design-ul avionului în niște ședințe de brainstorming absolut savuroase. Păcat că nu le pot revedea și împărtăși cu voi. Și avionul a fost îngropat, îl puteți descoperi doar dacă accesați linkul din footer-ul paginii principale a site-ului oficial ARCA Space. Câteva poze, puțin text, cam asta este povestea avionului românesc supersonic invizibil, pentru că nimeni nu l-a văzut vreodată.

Cred că undeva prin 2014, ARCA Space se supără rău de tot pe Agenția Spațială Română (ROSA, agenție guvernamentală, membră a Agenției Spațiale Europene – ESA din 2011, a doua agenție spațială est-europeană care aderă la ESA). În urma unor declarații beligerante la adresa ROSA, ARCA Space anunță cu surle și trâmbițe că părăsește România și își mută operațiunile în Statele Unite. Nu mai rețin dacă înainte sau după această mutare au anunțat că noul proiect ARCA Space este [[https://web.archive.org/web/20160306122613/http://www.arcaspace.com/en/airstrato.htm][dezvoltarea de drone]]! Și [[https://web.archive.org/web/20160306122613/http://www.arcaspace.com/en/arcaboard.htm][plăci zburătoare]]!

Așadar, o companie care plănuia să lanseze o rachetă construită după un concept teoretic dovedit greșit încă de la începutul secolului trecut, care promite un motor și o rachetă nouă, care dorește să realizeze un avion supersonic suborbital, anunță acum că dorește să realizeze drone și o placă zburătoare. Avem de-a face cu un portofoliu extrem de vast! Compania americană SpaceX este unică prin faptul că au reușit să facă singuri o rachetă și un motor propriu, dar ARCA Space, vrea mai mult. Fără să aibă personalul necesar, nici calificat și nici suficient ca număr, sau fonduri suficiente. Sper să nu vă supărați pe mine, dar absolvenții universităților din România (printre care mă număr și eu, dar și membri ARCA Space) nu prea pot concura cu absolvenții universităților din Statele Unite, când vine vorba de științe aerospațiale.

*** ExoMars HADT
Să nu credeți că planurile pentru rachete, motoare, avioane, drone sau plăci zburătoare sunt singurele îndeletniciri ARCA. Nici vorbă! ARCA Space se laudă cu un contract de 1.2 milioane de dolari câștigat de la Agenția Spațială Europeană pentru a testa parașutele pe care la va folosit viitoare misiune spațială europeană ExoMars, High Altitude Drop Test (HADT). Cel puțin [[https://web.archive.org/web/20160306122613/http://www.arcaspace.com/en/exomars.htm][așa susțineau cei de la ARCA Space]]. Este interesant că pe site-ul Agenției Spațiale Europene, [[https://web.archive.org/web/20160306122613/http://exploration.esa.int/mars/49179-parachute-system-tests/][acest aspect nu este menționat]]:

#+BEGIN_QUOTE
HIGH ALTITUDE DROP TESTS

The low atmospheric pressure on Mars, less than 1/100 of standard atmospheric pressure on Earth, could prevent the parachute canopy from inflating properly. It is possible to study this in detail at roughly 30 km altitude on Earth, where atmospheric pressure conditions match those on Mars. This is done using a stratospheric balloon which carries the parachute system stowed inside a rocket-shaped test vehicle and drops it at the required altitude.

To assess this method, a sub-scale test was performed in England using a 2.5-metre diameter parachute model. This drop test allowed assessment of the techniques and measurement systems that will be used in the forthcoming full-scale high-altitude drop test scheduled for mid-2012 at the Esrange Space Center in Sweden.

The parachute test activities are carried out by Thales Alenia Space, France, and AeroSekur, led by Thales Alenia Space – Italy, including key contributions from Vorticity Ltd. and Cambridge University (sub-scale high altitude drop tests) and CNES / Swedish Space Corporation (full-scale high altitude drop tests to be performed in 2012), under the close supervision of ESA.
#+END_QUOTE

Așadar, nici urmă de ARCA Space. Să fie o eroare din partea Agenției Spațiale Europene? Dau din umeri nedumerit și caut ARCA în motorul de căutare aflat pe prima pagină a site-ului oficial al ESA. Dar ESA nu pomenește nici un cuvânt despre ARCA sau despre vreun contract de peste 1 milion de euro. Concluziile le trageți singuri.

*** În loc de concluzii
Nu știu dacă cei de la ARCA Space sunt șarlatani sau nu. Nu-i cunosc personal și nici nu îmi doresc acest lucru. Poate sunt doar naivi sau visători, așa cum spuneau în clipul de promovare al plăcii zburătoare și atunci nu îi putem condamna. Dar știu cu siguranță că eu nu am încredere în ARCA. Nu am încredere în proiectele lor, în echipa lor, în declarațiile lor. Am exact aceeași reacție ca și în cazul Mars One. Personal cred că astfel de organizații nu fac decât să discrediteze activitățile spațiale oneste și să ducă, prin acțiunile și declarațiile lor, o umbră de neseriozitate și naivitate asupra altor eforturi serioase din acest domeniu. Aș fi preferat să se concentreze pe mai puține lucruri. Pe acel motor de rachetă, să-l facă, să-l testeze, să-l îmbunătățească, să-l folosească, să lanseze ceva cu el. Orice. Să văd un progres, un rezultat, o lansare, nu doar proiecte și clipuri video din care ne așteptăm să ne facă cu ochiul un produs Apple.

ARCA Space acționează similar cu cei care promovează produse pseudo-science: folosesc hiperbole, cuvinte complicate, un site haotic, pentru a transmite un mesaj greu de descifrat de către cei fără studii sau preocupări în domeniu. Nu ai nevoie de studii de aeronautică pentru a sesiza enormitățile din spatele declarațiilor ARCA Space, e nevoie doar de bun simț și o minimă educație științifică. ARCA Space se înscrie astfel pe o listă din care mai face parte Mars One (companie care între timp a intrat în faliment), companii producătoare de produse homeopate, numerologi, parapsihologi sau astrologi: același discurs, aceleași rezultate nule.

Dar este o părere personală și poate fi una greșită. Am râs cu toții când Elon Musk a spus că vrea să aducă o rachetă pe rampa de lansare, dar a reușit. Eu cred că există totuși o diferență de câteva ordine de mărime între ARCA Space și SpaceX (o excepție fericită, totuși, în industria de profil), dar dacă ARCA Space mă va contrazice prin fapte, voi fi bucuros, pentru că va fi în folosul tuturor. Nu a făcut-o până acum, are însă tot viitorul în față, însă eu pur și simplu nu pot să iau în serios declarațiile ARCA Space.

** Meteoriți
:PROPERTIES:
:EXPORT_FILE_NAME: meteoriti 
:END:

În fiecare zi, aproximativ 100 de tone de material cosmic ajung în atmosfera Pământului, dar fiind vorba în principal de particule reduse ca mărime, acestea ard în urma interacțiunii cu atmosfera și nu mai ajung la sol. Aceștia sunt /meteorii/ sau /stelele căzătoare/ care uneori pot fi observate într-o noapte senină pe boltă. Abia dacă materialul extraatmosferic supraviețuiește trecerii prin atmosferă (având o masă inițială suficient de mare pentru a nu fi consumat în întregime de interacțiunea cu aceasta) și ajunge pe suprafața Pământului (sub formă de unul sau mai multe fragmente) putem vorbi de un /meteorit/. Însă având în vedere că suprafața locuită a planetei este totuși destul de redusă, mulți dintre meteoriți ajung în zone nelocuite sau, și mai probabil, în ocean. În medie, zilnic ajung pe Pământ aproximativ doi meteoriți, suficient de mari încât să supraviețuiască trecerii prin atmosferă, însă recuperarea loc din oceane este practic imposibilă, iar dacă aceștia ajung la sol în zone nelocuite și sunt înconjurați de vegetație, identificarea lor este extrem de dificilă (deși nu imposibilă).

*** Denumire
Dacă este vorba despre o zonă populată, meteoritul este denumit după cea mai apropiată așezare umană dotată cu oficiu poștal. Iar numele meteoritului rămâne neschimbat, chiar dacă respectiva așezare (sat, comună sau oraș) își schimbă între timp numele, pentru a nu crea ulterior confuzii printre specialiști. Acesta este motivul pentru care cel mai cunoscut meteorit românesc se numește Mocs, chiar dacă localitatea este denumită astăzi Mociu: în 1882, satul respectiv se numea Mocs. Uneori meteoriți sunt găsiți în zone nelocuite, cum ar fi Sahara sau Antarctica. Ba chiar se organizează expediții în aceste locuri, pentru că este foarte ușor de identificat un meteorit într-o zonă lipsită de vegetație, cum sunt dunele sahariene (care în mișcarea lor pot dezgropa meteoriți îngropați acum câteva secole sau milenii) sau ghețurile din Antarctica, unde topirea zăpezii poate scoate la suprafață meteoriți ajunși pe Pământ acum milioane de ani. Cei găsiți în Sahara primesc prefixul NWA și un număr (North Western African) iar majoritatea celor găsiți în Antarctica sunt găsiți în zona dealurilor Allan Hills, așa că meteoriții recuperați de acolo primesc prefixul ALH și, din nou, un număr.

*** Clasificare
În linii mari, există patru tipuri de meteoriți: condrite, acondrite, fieroși și pietros-fieroși. Condritele arată la exterior, la o primă vedere, ca pietrele de pe Pământ, dar sunt mai dense și mai bogate în fier și nichel. De fapt acesta este un prim test pentru ca o rocă suspectă să provină de dincolo de atmosfera Pământului: dacă este atrasă de un magnet, deci dacă are un conținut ridicat de fier, sunt șanse să avem de-a face cu un meteorit. Desigur, sunt și alte analize: prezența unei cruste (formată la trecerea prin atmosferă), prezența altor elemente care nu se regăsesc în aceleași concentrații în rocile terestre (de exemplu, iridiu) sau prezența unor formațiuni specifice, observate în secțiune cu ochiul liber, formațiuni denumite condrule, ce conțin material cosmic de dinaintea formării sistemului solar. Unii meteoriți sunt însă formați din fier (îi denumim fieroși), iar alții conțin și fier, dar și diverse minerale (pietros-fieroși). Ttoți ceilalți meteoriți care nu pot fi incluși în celelalte categorii sunt denumiți acondrite.

The Meteoritical Society este organizația internațională care inventariază toți acești meteoriți identificați și, dintr-un total de peste 57,000 de meteoriți, aproape 50,000 sunt condrite (peste 86%). Peste 99% dintre meteoriții catalogați provin din centura de asteroizi aflată între Marte și Jupiter. Nu este vorba despre rămășițele unei planete distruse în trecut printr-un impact cosmic, ci de materie planetară care nu a avut o masă suficient de mare pentru a se aglutina într-o planetă, în perioada formării sistemului nostru solar așa cum îl cunoaștem astăzi. Iar, ca o notă, trebuie spus că centura de asteroizi nu are nici pe departe aspectul din filmele SF, densitatea de asteroizi este atât de mică încât NASA nu ia în calcul traiectoriile acestora când trimite câte o sondă dincolo de Marte.

Revenind la meteoriți, există două sub-clase de acondrite care sunt extrem de interesante: meteoriții lunari și meteoriții marțieni. Extrem de rar, se poate întâmpla ca un meteorit obișnuit să lovească suprafața Lunii cu o forță atât de mare încât să desprindă fragmente din crusta acesteia, fragmente care în cele din urmă ajung pe Pământ (să ne aducem aminte că Luna are atmosferă neglijabilă și se află pe orbita Pământului). Din colecția de meteoriți pe care o aveam în întreaga lume, s-au putut ușor identifica cei lunari pentru că a fost comparată compoziția rocilor de pe Lună aduse de misiunile Apollo cu cei câțiva meteoriți care nu prea intrau în clasele deja cunoscute. În prezent se cunosc doar 326 de meteoriți lunari. Similar avem și meteoriți marțieni, doar că probabilitatea ca bucăți de pe Marte să ajungă pe Pământ este destul de mică și poate dura milioane de ani, până când dansul gravitațional al Pământului și al lui Marte în jurul Soarelui pune planeta noastră în drumul prafului marțian, ridicat pe orbită de un impact cu un meteorit clasic (avem inventariați doar 201 meteoriți marțieni). Compoziția izotopică a gazelor din acești meteoriți este similară cu rocile marțiene investigate de roboții Sojourner, Spirit, Opportunity și Curiosity care au ajuns pe suprafața marțiană. 

Avem pe Pământ și meteoriți de pe alte corpuri din sistemul solar? Puțin probabil, din două motive simple: gravitația și atmosfera. Sateliții altor planete se află în câmpul gravitațional al acestora și eventualii meteoriți formați de un impact nu vor ajunge altundeva decât pe planeta respectivă. Mercur se află prea aproape de Soare ca un impact să disloce un fragment care să-și facă drum spre Pământ (deși acum câțiva ani exista un zvon că ar fi fost descoperit un meteorit mercurian, însă majoritatea specialiștilor în domeniu au căzut de acord că acest lucru nu este posibil). Venus are o atmosferă mult prea densă pentru a putea permite eventualelor fragmente să o părăsească, iar dincolo de Marte nu mai avem planete telurice, care să poate genera meteoriți.

*** Meteoriți românești
Motivul pentru care majoritatea meteoriților par să cadă în Rusia este faptul că Rusia este statul cu cea mai mare suprafață, deci cu cele mai mare șanse ca meteoriții să o nimerească (la care se mai adaugă și faptul ca în Rusia foarte mulți șoferi dispun de camere video). 

Din fericire țara noastră nu are o suprafață chiar mică, ceea ce înseamnă că există șanse să găsim meteoriți și în interiorul granițelor noastre (comparativ cu majoritatea vecinilor noștri). The Meteoritical Society inventariază 9 meteoriți, deși de fapt sunt 10 (meteoritul Zsadany a fost recuperat din apropierea graniței cu Ungaria și în prezent ambele state îl revendică).

Din păcate, toți cei 9 sau 10 meteoriți românești sunt condrite, adică cei mai comuni meteoriți. Doi dintre ei (Gresia și Tuzla) au fost descoperiți întâmplător (în 1990 și respectiv 1920), dar restul au avut parte de martori când au străbătut atmosfera (în limbaj de specialitate, despre primii se spune că sunt /finds/, iar cei care sunt observați înainte de a ajunge pe Pământul sunt /falls/). Pe lângă Mocs (astăzi Mociu) și Zsadany, de care am pomenit deja, am mai avut parte de meteoriți la Kakowa (1858), Mezö-Madaras (1852), Ohaba (1857), Sopot (1927), Tauți (1937) și cel mai recent, Pleșcoi (2008).

În tabelul următor sunt listați toți meteoriți românești identificați până în prezent, conform bazei de date oficiale[fn:met1], plus corecțiile ulterioare[fn:met2].

| Nr. | Nume         |   An | Localitate      | Coordonate       | Tip  | Masă     | Obs. |
|-----+--------------+------+-----------------+------------------+------+----------+------|
|   1 | Mezö-Madaras | 1852 | Mădăraș, MS     | 46˚36'N, 24˚26'E | L3.7 | 22.70 kg | /fall/ |
|   2 | Ohaba        | 1857 | Ohaba, AB       | 46˚04'N, 23˚47'E | H5   | 16.25 kg | /fall/ |
|   3 | Kakowa       | 1858 | Grădinari, CS   | 45°08'N, 21°40'E | L6   | 577 g    | /fall/ |
|   4 | Mocs         | 1882 | Mociu, CJ       | 46°48'N, 24°02'E | L5-6 | 300 kg   | /fall/ |
|   5 | Zsadany      | 1875 | Cornești, TM    | 45°55'N, 21°13'E | H5   | 552 g    | /fall/ |
|   6 | Tuzla        | 1920 | Tuzla, CT       | 44°01'N, 28°38'E | L6   | 236 g    | /find/ |
|   7 | Sopot        | 1927 | Sopot, DJ       | 44°25'N, 23°30'E | OC   | 958 g    | /fall/ |
|   8 | Tauti        | 1937 | Tauti CJ/AR/BH? | 46°43'N, 23°30'E | L6   | 21 kg    | /fall/ |
|   9 | Gresia       | 1990 | Gresia, TR      | 44°10'N, 24°55'E | H4   | 26.9 kg  | /find/ |
|  10 | Pleșcoi      | 2008 | Pleșcoi, BZ     | 45°16'N, 26°42'E | L5-6 | 6.91 kg  | /fall/ |
|-----+--------------+------+-----------------+------------------+------+----------+------|


[fn:met1] [[https://www.lpi.usra.edu/meteor/metbull.php?sea=&sfor=names&ants=&nwas=&falls=&valids=&stype=contains&lrec=50&map=ge&browse=&country=Romania&srt=name&categ=All&mblist=All&rect=&phot=&strewn=&snew=0&pnt=Normal%20table&dr=&page=0][Meteoritical Bulletin Database, Romanian Meteorites]]
[fn:met2] [[https://scholarcommons.usf.edu/geologia/vol58/iss2/art5/][Luttge-Pop D., Andrei R., Har N., Historical Romanian meteorites: emendations of official catalogue records, Studia UBB Geologia 58 (2): 41-45, 2013 ]]
** Orel
:PROPERTIES:
:EXPORT_FILE_NAME: orel
:END:

Câteva noutăți despre planurile Rusiei cu privire la viitoarea capsulă rusească Orel (sau Eagle, fosta Federatsiya), aflată în dezvoltare de 10 ani:
- capsula este mai grea decât specificațiile Roscosmos cu... aproape 2.5 tone (cablurile sunt mai grele cu 201 kilograme, sistemul de menținere a vieții cu 109 kilograme, sistemul de propulsie cu 107 kilograme, sistemul de andocare cu 90 kilograme), cântărind în prezent 22343 kilograme, deși trebuia să aibă maximum 19848 kilograme.
- Orel va avea două variante: una pentru orbita terestră (17 tone) și una pentru misiuni spre Lună (20 tone, care ar putea să aibă un alt nume)
- primul zbor al noii capsule este programat pentru 2023, de la cosmodromul Vostochny, la bordul unei rachete Angara-5P (care urmează să debuteze anul viitor)
- al doilea zbor, în 2024, va fi tot fără echipaj la bord, dar va avea ca țintă Stația Spațială Internațională (ISS).
- al treilea zbor, în 2025, Orel va transporta astronauți spre ISS (dacă primele două zboruri decurg fără incidente)
- până în 2027, Orel va folosi racheta Angara-5P pentru a ajunge pe orbită terestră joasă, urmând ca din 2028 să fie lansată de viitorul lansator supergreu Yenisei
- în 2029, o nouă rachetă Yenisei va lansa o capsulă de tip Orel spre Lună, urmând ca în 2030, astronauții ruși să folosească racheta Yenisei și capsula Orel pentru... aselenizare.
** Olimp-K
:PROPERTIES:
:EXPORT_FILE_NAME: olimp-k
:END:

În 27 septembrie 2014, la patru luni după eșecul lansării satelitului de telecomunicații Ekspress AM4R, o nouă rachetă Proton-M/Briz-M este lansată din Baikonur. Oficial, încărcătura este un satelit civil Luch, însă sub conul termodinamic protector se află un satelit militar secret.

Lansarea trebuia să aibă loc încă de la sfârșitul lui mai 2014, dar eșecul lansării Ekspress AM4R, ancheta ce a urmat și un update al treptei Briz-M au decalat cu patru luni momentul în care racheta ajunge pe rampa de lansare 81 a complexului de la Baikonur. În cele din urmă, lansarea are loc în 27 septembrie la ora 23:23. Satelitul, construit de ISS Reshetnev, este plasat pe orbită geostaținoară, la 36000 kilometri deasupra ecuatorului. Zvonurile spun că Olimp-K este dotat cu un sistem revoluționar de comunicație prin laser și funcționează ca un releu între sateliții militari situați pe orbite mai joase și stațiile de la sol. În noiembrie 2014, Institutul de Fizică Tehnologică din Moscova (MFTI) anunță că un propulsor ionic de ultimă generație ce funcționează pe baza efectul Hall se află în spațiu la bordul unui satelit dezvoltat de ISS Reshetnev, după ce Oleg Gorshkov a muncit peste 9 ani la acest proiect. Olimp-K nu este numit direct, dar legătura cu satelitul lansat în septembrie 2014 este mai mult decât clară.

Propulsoarele care funcționează pe baza principiul Hall sunt de fapt un caz aparte de propulsoare ionice. În propulsoarele ionice, combustibilul (ionii) este accelerat de către un câmp magnetic. Evident, puterea unui astfel de motor este incomparabil mai slabă decât cea a unui motor chimic clasic, deci accelerația pe care o asigură este una redusă, însă acesta poate funcționa un timp mai îndelungat și vehiculul câștigă astfel viteză semnificativă. În plus, combustibilul este mai ușor și mai simplu de stocat, ceea ce îl face o opțiune de luat în calcul în unele cazuri. Desigur, nimeni nu ar folosi un motor ionic pentru manevre de frânare sau accelerare bruscă, dar pentru misiuni în care timpul nu este o variabilă importantă, un motor ionic poate fi o opțiune (spre exemplu, sonda interplanetară Dawn folosește un propulsor ionic). Propulsoarele ionice cu efect Hall captează într-un câmp magnetic electronii în surplus, care limitează eficiența unui motor ionic clasic și astfel pot fi dezvoltate jeturi care ajung până la 30 km/s și forță de 1 N. Dezvoltat în principal de URSS și Rusia (cel puțin până în anii ’90), nu mai puțin de 100 de sateliți care beneficiază de această metodă de propulsie au fost lansați, în ultimele 3 decenii, pentru că aceste propulsoare pot fi folosite în orbită geostaționară (GEO) sau orbită joasă (LEO), dar și pentru a muta un satelit din LEO în GEO.

În 2013 apar zvonuri care spun că mai multe unități rusesc lucrează pentru un satelit militar ce primește indicativul 14K166 și care urmează să petreacă cel puțin 15 ani pe orbită. Este vorba despre ISS Reshetnev, Geofizika, LOMO și NPO Kvant. La începutul anului 2014, Roscosmos anunță iminenta lansare a unui satelit Luch. Aceasta este o serie binecunoscută de sateliți dedicați sectorului civil și după completarea constelației Luch-5 nu se mai aștepta nimeni la o nouă lansare din acest program. Dar acesta nu a fost singurul semn de întrebare ridicat în urma anunțului Roscosmos. Până acum, sateliții Luch nu erau prea masivi și de obicei împărțau drumul spre orbită oferit de generoasa rachetă Proton-M cu o altă încărcătură, un alt satelit. Însă de data asta, întreaga rachetă proton-M îi era dedicată, ceea ce înseamnă că satelitul are o masă considerabil mai mare (caracteristică specifică sateliților militari). Mai mult decât atât, sateliții din seria Luch poartă câte un număr (Luch 4, Luch 5, Luch 5A etc), însă de această dată acest număr suplimentar nu mai apare în anunțul Roscosmos. Toate aceste motive conduc la o singură explicație: lansarea Luch este de fapt o diversiune pentru lansarea unei încărcături militare secrete. În zona hangarului 92-50 din Baikonur, unde a fost pregătită încărcătura pentru conectarea acesteia la treapta superioară Briz-M, au fost făcute modificări pentru a împiedica ingineri străini (care iau uneori parte la pregătirile pentru lansările Proton-M) să poată vedea satelitul, operațiune care are loc de fiecare dată când acesta este un satelit militar. După lansare, mass-media din Rusia vorbește despre Luch ca despre un satelit civil, care va ajuta în comunicațiile dintre Stația Spațială Internațională și Pământ și va fi folosit și pentru a corecta semnalele sateliților de poziționare GLONASS, însă la scurt timp după acest anunț, satelitul primește indicativul Kosmos-2501, specific satelițior militari.

Imediat după lansare, satelitul Olimp-K și-a schimbat de mai multe ori poziția pe orbită, inclusiv altitudinea: în februarie 2015, aceasta a coborât cu 260 kilometri și a devenit perfect circulară. În aprilie, Olimp-K s-a poziționat între sateliții Intelsat 7 și Intelsat 901, uneori și la o distanță de 10 km de aceștia. Un purtător de cuvânt al Forțelor Aeriene SUA a declarat că Olimp-K s-a apropiat, de trei ori, până la 5 km de un alt satelit american, al cărui nume nu a fost specificat. În septembrie 2015, Olimp-K s-a apropiat de un alt satelit Intelsat (905). Unii observatori au observat că mișcările satelitului este corelată și cu deplasările unor elemente ale flotei rusești, lucru care se potrivește cu ipoteza care spune că aceasta este folosit pentru comunicații militare. Acum câteva zile, în 24 februarie 2016, Olimp-K s-a poziționat din nou curios, între alți doi sateliți: Intelsat 10-02 (satelit de telecomunicații comerciale) și Skynet 4C (un mai vechi satelit al ministerului de apărare britanic). Aceste manevre nu sunt deloc agreată de comunitatea internațională pentru că pun în pericol sateliții de telecomunicație, care au sloturi orbitale bine definite și care la o distanță mai mică de 10 km unul de altul sunt considerați a fi în pericol de coliziune. Cu toate acestea, Olimp-K nu este singurul satelit curios de pe orbită, Statele Unite au și ele astfel de sateliți mobili.

** Gateway
:PROPERTIES:
:EXPORT_FILE_NAME: gateway
:END:

Gateway (sau /Deep Space Gateway/ --DSG, /Lunar Gateway/, /Lunar Orbital Platform-Gateway/ --LOP-G) este o stație spațială aflată deocamdată în stadiul de proiect, care urmează să fie plasată în jurul Lunii, pentru a sprijini  activitățile cu echipaj uman de la suprafața Lunii, din cadrul programului Artemis. 

*** Orbita selenară

Gateway va orbita Luna pe o orbită NRHO (/near-rectilinear halo orbit/) cu excentricitate ridicată, o perioadă de 7 zile, orbită care trece pe deasupra polilor selenari (3000 km de Polul Nord și 70000 km de Polul Sud). O astfel de orbită permite un contact permanent cu Pământul (pentru comunicație) și cu Soarele (pentru energie). Pentru andocare, navele pornite de pe orbită terestră joasă (LEO) vor avea nevoie de un delta-v de doar 3.63 km/s până la andocarea cu Gateway, față de 8.0 km/s cât ar avea nevoie de pe LEO până direct pe orbita lunară joasă. Unul din motivele pentru care a fost aleasă această orbită este pentru că capsula Orion nu putea ajunge de pe Pământ până direct pe orbită lunară. Gateway va juca rolul modulului de serviciu/comandă, care aștepta astronauții să revină de pe suprafața Lunii, în modulul lor lunar, însă prin această nouă abordare, practic modulul de serviciu/comandă poate fi refolosit pentru mai multe misiuni și nu este nevoie de un nou astfel de modul pentru fiecare misiunie în parte. Similar, poate fi refolosit și modulul lunar, care poate rămâne andocat la Gateway, între misiuni.

*** Module

Primul modul, *Power and Propulsion Element*, --PPE, urmează să fie lansat în 2022 la bordul unei rachete comerciale și va fi un modul proiectat de JPL care va genera electricitate cu ajutorul panourilor solare vitală pentru desfășurarea operațiunilor viitoare. PPE este derivat dintr-o navă cu propulsie electrică pe care NASA intenționa să o folosească în cadrul programului /Asteroid Redirect Mission/ --ARM, anulat în 2017. Modulul va fi construit de compania Maxar pentru 375 milioane de dolari[fn:maxar1], este derivat din sateliții Maxar 1300, va avea 9 tone și va panourile solare vor genera 50 kW energie electrică, iar pentru propulsie vor fi folosite motoare ionice cu efect Hall.

În 2023 urmează să fie lansat modulul *Habitation and Logistics Outpost*, --HALO, realizat de compania Northrop-Grumann și evoluat din capsula Cygnus, folosită în prezent pentru aprovizionarea Stației Spațiale Internaționale. HALO urmează să fie dotat cu porturi de andocare, antene de comunicații și va putea găzdui un echipaj Artemis pentru o perioadă de 30 de zile, deși va avea dimensiuni mai mici decât un modul al actualei ISS.

Cele două module sunt suficiente pentru a susține operațiunile de aselenizare, dar NASA nu plănuiește să folosească Gateway pentru misiunea Artemis 3, prima care va transporta un echipaj pe suprafața Lunii.

După 2024, sunt programate alte doi noi module, *European System Providing Refueling, Infrastructure and Telecommunications*, --ESPRIT (care va asigura propulsie, echipamente științifice și de comunicație, porturi pentru andocare) și *International Habitation Module*, --iHAB, o colaborare între ESA și JAXA pentru un modul care va mări volumul presurizat pe care echipajul îl va avea la dispoziție.

#+CAPTION: Cronologia asamblării Gateway
| Lansare | Modul  | Producător       | Finanțare |
|---------+--------+------------------+-----------|
|    2022 | PPE    | Maxar            | NASA      |
|    2023 | HALO   | Northrop-Grumann | NASA      |
|    2025 | ESPRIT | Airbus/OHB       | ESA       |
|    2026 | iHAB   | TBD              | ESA/JAXA  |

*** Aprovizionare

Capsula *Dragon-XL* a comapaniei SpaceX a fost primul vehicul pe care NASA l-a desemnat pentru a face parte din soluțiile comerciale alese pentru aprovizionarea viitoarei stații spațiale Gateway[fn:lopgdrgnxl]. Acest vehicul este derivat din versiunea Dragon2 Cargo și va folosi probabil propulsia cu motoare Draco (nu va fi nevoie de motoare SuperDraco), sistemul de andocare și softul de la bord, dar are unele particularități: 
 - va fi lansat exclusiv de o rachetă Flacon Heavy;
 - va putea transporta aproximativ 5 tone încărăctură utilă spre Gateway;
 - va fi autonom pentru cel mult 30 de zile și va putea rămâne andocat la Gateway pentru cel mult 3 ani;
 - nu va putea fi recuperat după trecerea prin atmosferă (nu este aerodinamic, nu are scut termic);
 - lipsa oricăror elemente aerodinamice înseamnă că în timpul lansării va fi în interiorul unui con protector (lucru care nu se întâmplă pentru restul capsulelor Dragon);
 - partea presurizată nu se va desprinde de partea nepresurizată (cum se întâmplă cu restul capsulelor Dragon).

*** Note de subsol

[fn:maxar1] https://www.nasa.gov/press-release/nasa-awards-artemis-contract-for-lunar-gateway-power-propulsion
[fn:lopgdrgnxl] https://www.nasa.gov/press-release/nasa-awards-artemis-contract-for-gateway-logistics-services


* Interviuri
:PROPERTIES:
:EXPORT_HUGO_SECTION: i
:END:

** Dumitru Hașegan și singurul experiment românesc transportat de o navetă spațială
:PROPERTIES:
:EXPORT_FILE_NAME: hasegan
:END:

Dumitru Hașegan a fost coordonatorul [[https://www.nasa.gov/mission_pages/station/research/experiments/explorer/Investigation.html?#id=626][primului experiment românesc transportat de o navetă spațială]] (Discovery, în ultimul său zbor, STS-133, înainte de retragerea în muzeu), pe Stația Spațială Internațională ([[https://www.nasa.gov/sites/default/files/files/491387main_STS-133.pdf][CFS-A]]). În 2011 am reușit să-i adresez câteva întrebări domnului Hasegan, materiale pe care îl găsiți în cele ce urmează, unul foarte interesant, care ne dezvăluie puțin din culisele colaborării echipei românești cu ESA, NASA și Agenția Spațială Rusă, despre ce înseamnă un experiment pe orbita Pământului și despre contribuțiile României în acest domeniu.

#+CAPTION: Echipa experimentului CFS-A la Kennedy Space Center, NASA, Florida: Neil Melville – ESA Management; Dumitru Hasegan – Principal Investigator, Institutul de Stiinte Spoatiale, Bucuresti, Romania; Piet Rosiers – Payload Developer, QinetiQ Space nv, Belgium: Peter Nobmann – CFS-A PIM (Payload Integration Manager), EADS-Astrium, Bremen, Germany: Steven Hens – Payload Developer, QinetiQ Space nv, Belgium: Ioana Gomoiu – Co Investigator, Institutul de Biologie al Academiei Romane, Bucuresti, Romania. /Sursa: Dumitru Hașegan/
[[/img/hasegan.jpg]]

*parsec.ro*: /Ne puteți face o scurtă istorie a cercetării spațiale românești, în paralel cu descrierea institului pe care îl conduceți? Ce proiecte spațiale a derulat România înainte de 1989 și în ce context au fost acestea reluate după 1990?/

*Dumitru Hașegan*: În anul 1965 s-a propus dezvoltarea colaborării în domeniul cercetării şi utilizării spaţiului extraatmosferic în scopuri paşnice prin studierea posibilităţiilor şi intereselor ştiinţifice şi tehnice ale diferitelor ţări. În anul 1967, ca urmare a tratativelor asupra conţinutului şi formei unei asemenea colaborări s-a definitivat un Program complex care, în anul 1970, a primit numele de „PROGRAMUL INTERCOSMOS”. Pentru coordonarea acestei activităţi în România, în anul 1968 s-a înfiinţat „Comisia Română pentru Activităţi Spaţiale (CRAS)”, în compunerea căreia au intrat reprezentanţi din ministerele interesate în cercetarea ştiinţifică şi/sau utilizarea spaţiului extraatmosferic sau în dezvoltarea tehnicilor spaţiale, ca şi specialişti din institute de cercetare ştiinţifică şi de învăţământ superior. Scopurile principale ale CRAS au fost elaborarea planurilor de perspectivă ale cercetării spaţiale precum şi finanţarea acestor cercetări. Domeniile principale de activitate au fost: fizică, medicină-biologie, comunicaţii, meteorologie şi teledetecţie.

Activităţile spaţiale în România, implicit şi cele de ştiinţe spaţiale, au două perioade distincte: 1965 – 1991 şi după anul 1991.

Prima perioadă acoperă, evident, participarea cercetătorilor români, ca şi a celor din celelalte ţări central şi est europene, la „Programul INTERCOSMOS”. Acum, din perspectiva timpului, se pot sublinia câteva din rezultatele globale ale acestei participări:

- cercetătorii din aceste ţari au avut oportunitatea participării la diferite proiecte spaţiale, inclusiv accesul direct la sateliţi şi staţii spaţiale;
- s-au creat reţele de institute şi departamente din universităţi care au lucrat în domeniul spaţial sau în domenii conexe;
- în perioada de peste 25 ani s-a format o generaţie de oameni de ştiinţă şi ingineri calificată pentru a accepta provocarea spaţială;
- experienţa obţinută în această perioadă s-a dovedit extrem de utilă pentru racordarea din mers a cercetătorilor români la programele europene şi mondiale din domeniul spaţial.

După anul 1990, pentru coordonarea activităţilor spaţiale româneşti şi conectarea lor mai accentuată la programele spaţiale europene şi mondiale, s-a înfiinţat „Agenţia Spaţială Română (ROSA)”. Primul “Acord dintre Guvernul României şi Agenţia Spaţială Europeană (E.S.A.) privind cooperarea spaţială în scopuri paşnice” a fost semnat la Paris la 11 decembrie 1992 şi ratificat prin Legea Nr.40/1993. În anul 1999 s-a semnat la Bucureşti un nou Acord de Asociere cu Agenţia Spaţială Europeană pe o perioadă de 5 ani. Aceste acorduri crează posibilitatea ca activităţile spaţiale româneşti să se racordeze la programele ştiinţifice ale comunitătii europene. În anul 2000 au fost semnate primele acorduri de cooperare între Guvernul României – Agenţia Spaţială Română şi NASA (Administraţia Naţională pentru Aeronautică şi Spaţiu). În luna februarie 2006 s-a semnat aderarea Romaniei la „Programul pentru Tarile Europene Colaboratoare (Programme for European Cooperating States – PECS)” al ESA, acord care a fost oficializat prin  LEGEA   Nr. 1 din  9 ianuarie 2007 pentru ratificarea Acordului de cooperare stat european cooperant dintre Guvernul României şi Agenţia Spaţială Europeană, semnat la Bucureşti la 17 februarie 2006. În anul 2007 s-a semnat Charter-ul cuprinzând primele proiecte selectate de ESA a fi finanțate de PECS, iar în luna februarie 2011 România a semnat „Acordul de aderare la Conventia ESA”, ceea ce înseamnă că, dupa ratificare, România devine Stat Membru ESA. Actualul Institut de Știinte Spațiale s-a înființat în anul 1990. În realitate, rădpcinile lui se întind, practic, până la înființarea Institutului de Fizica Atomică de la Măgurele (1949) când, în cadrul Laboratorului de Raze Cosmice, au debutat cercetările asupra acestei componente a Universului.  Din anul 1976 până în 1990, institutul a funcționat sub numele de „Centrul de Astronomie și Științe Spațiale”. De la înființare, Institutul de Științe Spațiale și-a propus un scop “simplu”: să participe la continuarea și dezvoltarea tradiției României în cercetările din domeniu. România, ca Stat Membru din anul 1967 în Programul INTERCOSMOS, a acumulat capacități și capabiliăți importante de cercetare în domeniul spațial. În țară, în special în actualul Institut de Științe Spațiale, s-au conceput, integral sau în colaborare internațională, experimente care s-au realizat la bordul a peste 30 de sateliți artificiali automați și nave spațiale cu echipaj uman. De asemenea, institutul a avut o contribuție substanțială la programul științific al zborului primului cosmonaut roman, Dumitru Dorin Prunariu. După încheierea Programului INTERCOSMOS, care a coincis cu înființarea Institutului de Științe Spațiale, scopul major a fost integrarea în activitățile spațiale europene și mondiale, cu țintă principală cuplarea la programele și misiunile Agenției Spațiale Europene. Deja, de mai mult timp cercetatori din Institutul de Știinte Spațiale colaborează la misiuni ale Agenției Spațiale Europene (ESA).

*parsec.ro*: /Din perspectiva dumneavoastră, care ar fi principalele diferențe dintre colaborarea cu agenția spațială rusă față de colaborarea cu ESA, respectiv NASA?/

*Dumitru Hașegan*: Colaborarea mea cu Agenția Spațială Rusă s-a făcut implicit prin participarea la Programul INTERCOSMOS timp de aproximativ 25 ani,  începând cu anul 1974, când am avut primul experiment în spațiul cosmic, fiind Investigator Principal la experimente realizate la bordul a 9 sateliți artificiali și 3 stații orbitale cu echipaj uman, inclusiv experimentele incluse în programul științific al primului cosmonaut român, Dumitru Dorin Prunariu: Investigator Principal la experimentele INTEGRAL și MINIDOZA și Co-Investigator la experimentele ASTRO-1, Astro-2 și IMUNITATEA. În toată această perioadă a fost într-adevăr o colaborare cu partenerii ruși.

Colaborarea cu ESA a început în anul 2006 când Proiectul CFS a fost selectat de ESA pentru a fi finanțat prin Proiectul ESA – SURE. Și în acest caz colaborarea a fost perfectă în îndeplinirea tuturor testelor la sol și a documentației necesare acceptării lansării aparaturii. Colaborarea cu NASA s-a făcut pe timpul pregătirii și lansării experimentului cand am avut tot suportul necesar la Kennedy Space Center, NASA, Florida, inclusiv prin punerea la dispoziție a laboratoarelor și aparaturii necesare.

Activitatea spaială are unele constrângeri specifice și deosebite în comparație cu cea terestră și care sunt generale tuturor participanților. Ca urmare și organizarea funcțională este similară, indiferent de țară. De aceea nu am constatat diferențe majore. Pentru a realiza un experiment cosmic, indiferent de lansator, criteriile de acceptare sunt, practic, aceleași: valoarea științifică și relevanța spațială. În plus, trebuiesc acoperite aceleași cerințe de siguranță, mai ales dacă experimentul se face pe o nava cu echipaj uman.

*parsec.ro*: /Mai aveți cunoștiință și de alte de programe spațiale în care sunt implicați români?/

*Dumitru Hașegan*: Folosind experiența acumulată prin participarea la Programul INTERCOSMOS și prin creșterea unei noi generații de cercetători, Institutul de Știinte Spațiale participă, încă din anii ’90, la misiunile spațiale ale ESA: Cluster, Plank, Venus Express, iar Institutul de Astronomie al Academiei Române la misiunile Corot, Soho / Trace si GAIA, toate ale Agenției Spațiale Europene.

*parsec.ro*: /Care este atitudinea institutului dumneavoastră referitor la proiectele spațiale românești private? Ați colaborat, veți colabora în viitor, vi s-a propus o colaborare în acest sens?/

*Dumitru Hașegan*: Institutul de Științe Spațiale își desfășoară majoritatea activității de cercetare în colaborări internaționale cu institute și universități în special din Europa. În paralel, are proiecte de cercetare in Programele Nationale de Cercetare-Dezvoltare realizate în parteneriate cu alte unități de cercetare-dezvoltare, inclusiv private. Sper căeste clar că institutul este deschis colaborării cu firmele private. Esențială este calitatea proiectelor.

*parsec.ro*: /Revenind la experimentul CFS-A, acum că Discovery s-a întors pe Pământ, aveți unele rezultate preliminare? Unde vom putea urmări evoluția experimentului, vedea date și rezultate preliminare sau finale?/

*Dumitru Hașegan*: Experimentul CFS-A a constat în expunerea la condițiile mediului extraterestru, microgravitație si radiațiile cosmice, a 4 containere conținând culturi pe mediu nutritiv, 3 containere, și spori, un container. Primele 3 containere s-au intors cu naveta Discovery iar al 3-lea se va întoarce în toamna cu o nava Soyuz. Procesul de măsurători, analize și interpretări este mai îndelungat. Desigur că toate rezultatele științifice vor fi publicate în reviste de specialitate.

*parsec.ro*: /Cine va urmări pe ISS buna desfășurare a experimentului și în ce modul este găzduit acesta la bordul Stației Spațiale?/

*Dumitru Hașegan*: Programul de zbor negociat și agreat cu ESA si NASA este următorul: cele 3 containere având culturi vii vor rămâne numai pe perioada zborului navetei spatiale Discovery, deci pleacă odată cu ea și se întorc “împreună”. Containerul 4, cu spori, rămane în interiorul modulului Columbus al Agenției Spațiale Europene, care face parte componenta a Stației, între 6 si 9 luni, și este adus pe Pamant cu o navă rusească Soyuz, în funcție de programul și încărcătura navelor rusești Soyuz. După aterizarea navei în Kazahstan, containerul este recuperat de ESA și trimis la București pentru studii.

În programul de zbor au fost prevăzute două sesiuni foto în care containerele având MicroCapsule cu culturi vii au fost fotografiate iar fotografiile au fost trimise la sol. La intoarcerea celor trei containere am primit și MemoryCard-ul cu toate fotografiile relizate pe Statia Spatiala Internațională – modulul Columbus. Ambele sesiuni foto au fost realizate de astronautul american Scott Kelly.

*parsec.ro*: /De când ați știut că experimentul va fi inclus în misiunea STS-133? Cam cât durează aprobarea unui astfel de experiment?/

*Dumitru Hașegan*: Se poate estima o durată medie pentru un experiment de la selectare până la realizarea pe orbită ca fiind 5 – 7 ani, în funcție de complexitatea lui și de oportunitățile de lansare.

Experimentul CFS-A a pus probleme numai din punct de vedere al securității și de aceea s-au făcut numai teste de „scăpări”, de vibrații și de șoc. Și, desigur, testul EST (Experiment Sequence Test) care constă în repetarea experimentului pe toate secvențele lui, la sol, în timpul pregătirii, și simularea desfășurării în zbor cosmic.
Pentru lansarea experimentului au fost mai multe scenarii, inclusiv cu nave Soyuz. La începutul anului 2009 s-a decis lansarea cu Space Shuttle.

*parsec.ro*: /Ce ați mai dori să adăugați, referitor la CFA-A?/

*Dumitru Hașegan*: Propunerea de proiect CFS a trecut printr-un proces de selecție în cadrul unei competiții, normal și în activitatea de cercetare spațială. În anul 2005 Agenția Spațială Europeană (ESA) a anunțat o competiție pentru finanțarea accesului cercetătorilor europeni la Stația Spatială Internațională care reprezintă o infrastructură unică de cercetare. Un colectiv mixt (la propriu și la figurat) format din cercetători de la Institutul de Știinte Spațiale și de la Institutul de Biologie al Academiei Române, eu fiind Investigatorul Principal, a făcut o propunere de proiect care, în anul 2006, a fost evaluat de Comitetul Științific la ESA și de evaluatori externi. Criteriile de evaluare au fost: meritul științific și relevanța spațială. Propunerea noastră a fost selectată (singura din România) pentru finanțare, împreună cu alte 9 proiecte din alte țări, din 34 de propuneri. Astfel că am semnat contractul cu ESA pentru finanțarea segmentului de zbor. Pentru finanțarea segmentului de sol, am semnat un alt contract cu “Programul pentru Țările Europene Colaboratoare (Programme for European Cooperating States – PECS)”, tot al Agentiei Spatiale Europene, cu implicarea Agenției Spațiale Române. În decurs de aproximativ 4 ani s-a lucrat intens, sub continua verificare a Agenției Spațiale Europene, cu ajutor extrem de important din partea unor instituții și organizații din Europa, dintre care menționez numai EADS-Astrium ST GmbH, Germany și BIOTESC-Biotechnology Space Support Center, Swiss Federal Institute of Technology, Zurich, Switzerland. În faza finală, pentru pregătirea experimentului CFS-A în laboratoarele NASA de la Kennedy Space Center, Florida, pentru lansarea cu naveta spațială Discovery, delegația experimentului a fost formată din din Neil Melville – ESA Management; Dumitru Hașegan – Principal Investigator, Institutul de Știinte Spațiale, București, România; Piet Rosiers – Payload Developer, QinetiQ Space nv, Belgia; Peter Nobmann – CFS-A PIM (Payload Integration Manager), EADS-Astrium, Bremen, Germania; Steven Hens – Payload Developer, QinetiQ Space nv, Belgia; Ioana Gomoiu – Co Investigator, Institutul de Biologie al Academiei Române, București, România. În perioada 17 – 24 februarie 2011 s-au pregătit și s-au calificat pentru zborul spațial containerele cu eșantioanele biologice care au fost depozitate în spațiul special destinat experimentului în interiorul navetei spațiale Discovery.

Pentru mine personal experimentul CFS-A are o încărcătură sentimentală aparte: la exact 30 de ani de la momentul experimentelor mele realizate de cosmonautul roman Dorin Dumitru Prunariu (dar nu de la ultimul meu experiment spatial care a fost in 1993 pe satelitul COSMOS  2229), sunt din nou Investigator Principal al unui experiment realizat în spațiul cosmic de un astronaut, de data aceasta, unul american. Si mai mult, este primul experiment românesc realizat la bordul Stației Spațiale Internaționale.

*parsec.ro*: /Aveți în plan continuarea proiectului și a colaborării cu ESA și în viitor?/

*Dumitru Hașegan*: Dupa cum spuneam anterior, în luna februarie 2011 România a semnat Acordul de aderare la Convenția ESA, ceea ce înseamnă că, după ratificare, România devine Stat Membru ESA. Odata cu acest pas, colaborarea României cu ESA se va intensifica și diversifica, inclusiv cu firme din țară pentru proiecte industriale. Desigur, colaborarea în domeniul Științelor Spațiale va continua. ESA a realizat strategia pe termen mediu intitulată „Cosmic Vision 2015 – 2025” care este centrată pe căutarea răspunsurilor la 4 întrebări fundamentale:

- Care sunt condițiile pentru formarea unei planete și apariția vieții?
- Cum funcționează Sistemul Solar?
- Care sunt legile fizice fundamentale în Univers?
- Cum s-a format Universul și din este facut?

Institutul de Științe Spațiale din București este deja co-autor la propuneri pentru două misiuni: EUCLID si Cross Scale.

De asemenea, în institut s-a realizat și se dezvoltă o puternică bază de calcul pentru prelucrarea datelor din experimentele spațiale.

*parsec.ro*: /Când credeți că vom vedea alte experimente românești urcate pe orbită?/

*Dumitru Hașegan*: Foarte curând! Într-un consorțiu condus de Agenția Spațială Română, din care Institutul de Științe Spațiale face parte, s-a realizat primul satelit romanesc, „GOLIAT” care este un microsatelit de tip CubSat. Satelitul este gata, a fost testat și aprobat de ESA pentru a fi lansat cu o racheta ESA – Vega. În prezent se așteaptă decizia de lansare, care se speră să aibă loc în acest an.

*parsec.ro*: /Acum că naveta spațială se află la ultimele zboruri, cum credeți că va evolua în viitor explorarea cu echipaj uman a spațiului cosmic? Mizați pe dezvoltarea sectorului privat în acest domeniu? Cum comentați declinul general al interesul pentru spațiu manifestat în ultimii ani?/

*Dumitru Hașegan*: Eu sunt convins că prezența omului în misiunile spațiale este obligatorie deoarece el poate efectua operații pe care roboții nu le pot face. Iar în programul de explorare și utilizare a altor planete, numai misiunile automate nu sunt suficiente, trebuie să fie prezent omul, atunci cand este fezabil, pentru a se putea beneficia de resursele existente acolo.

Încheierea misiunii istorice a navetelor spațiale nu înseamnă deloc oprirea explorării cu echipaj uman. În prezent există și alți lansatori de misiuni cu echipaj uman: Federația Rusă și China, la care se vor aduga și alte state, inclusiv noile rachete ale SUA care sunt în faza de testare.

Cred că „declin” este prea mult spus și probabil chiar un termen incorect folosit. Cred că trebuie privit în ansamblu globul pământesc, nu numai partea de vest. Ar trebui cunoscute programele spațiale și din partea estică, China, Japonia, India, etc. De asemenea, trebuie luate în calcul și programele de exploatare a spațiului cosmic, nu numai cele de explorare: sistemele de poziționare dezvoltate de Europa și Federeația Rusă pe langa binecunoscutul GPS; rețelele de sateliți pentru monitorizarea dezastrelor; rețelele de sateliți de comunicație; rețelele de sateliți de supraveghere a „Space Weather”; etc.

De aceea eu nu cred că există un declin al interesului pentru spațiu!

În tot acest peisaj, sectorul privat va avea un cuvant din ce în ce mai greu, inclusiv în exploatarea Stației Spațiale Internaționale.

*parsec.ro*: /Cum considerați că trebuie procedat pentru informarea și atragerea publicului neavizat către acest domeniu?/

*Dumitru Hașegan*: Consider întrebarea ca fiind foarte importantă: majoritatea misiunilor, programelor și proiectelor se realizează cu bani publici, deci cetățenii sunt „investitori” ai acestora. Ei trebuie să fie informați de modul în care se cheltuiesc fondurile destinate spațiului. De aceea, marile agenții au programe speciale de informare, cel mai bun exemplu mi se pare a fi NASA. Dar acest proces este biunivoc: oamenii de știință trebuie să fie deschiși și să comunice, dar și mass media să fie interesate, să preia informațiile și să le difuzeze. Publicul trebuie informat că extrem de multe facilități, obiecte, instrumente, etc. cu care s-a obisnuit provin din cercetările spațiale. Închei cu un exemplu: câți oameni cunosc că banalul „arici” folosit la încălțăminte, îmbrăcăminte, etc. provine din „spațiu”, din necesitatea de a fixa obiectele în spațiu, pe un perete, pentru a nu pluti?

** Dumitru Prunariu, primul român în spațiul cosmic
:PROPERTIES:
:EXPORT_FILE_NAME: prunariu
:END:

În 2011 nu se împlinesc doar 50 de ani de la zborul lui Gagarin, primul om în spațiul cosmic, sau 30 de ani de la prima misiunea a unui vehicul spațial reutilizabil, naveta spațială americană Columbia. Pe 16 mai 2011 se împlinesc 30 de ani de la zborul primului cosmonaut și singurului cosmonaut român, Dumitru Dorin Prunariu.

La bordul unei capsule Soyuz, în cadrul ultimei misiuni din programul Intercosmos, cosmonautul nostru s-a îndreptat către stația spațială rusească Salyut 6, unde a petrecut șapte zile, revenind pe Pământ în 22 mai 1981.

Pe Dumitru Dorin Prunariu l-am întâlnit prima dată în 2003, la Cluj-Napoca, în cadrul simpozionului dedicat lui Hermann Oberth. Era aniversarea a 80 de ani de la obţinerea de către Hermann Oberth a diplomei de profesor de fizică şi matematică la Universitatea din Cluj, ocazie cu care a fost dezvelit și un bust al lui Oberth, în holul Universității. Am obținut atunci un atuograf pe o schiță a navei Enterprise NCC-1701-D. A doua întâlnire cu primul cosmonaut român a avut loc cu câteva zile înainte de publicarea acestui interviu, la evenimentul organizat de SGAC, “Viitorul Apărării Planetare”, unde am mai făcut un pas și am obținut promisiunea domnului Prunariu de a acorda un interviu pentru site-ul parsec.ro.

Astfel, cosmonautul Dumitru-Dorin Prunariu a răspuns următoarelor întrebări primite prin intermediul site-ului parsec.ro, de la cititori.

---

*Bogdan*: /Daca Dumitru Prunariu ar avea posibilitatea sa se intoarca in timp si sa aleaga orice misiune cu echipaj uman la care sa participe, americana, ruseasca, europeana sau cu oricare alta agentie , din toata istoria misiunilor spatiale, alta decat cea la care a participat, Vostok 1 sau Apollo 11, ce ar fi ales si de ce?/

*Dumitru Prunariu*: Greu de spus. Cred ca un zbor pe Luna nu as fi ratat.

*Tudor*: /Sunt curios ce altceva se mai putea vedea prin hubloul statiei Salyut 6, in afara Pamântului și a Soarelui. Sateliți? Space debris? Cât de poluat cu obiecte era spațiul la acea altitudine?/

*Dumitru Prunariu*: De cand am zburat eu si pana acum au mai trecut 30 de ani de poluare a spatiului. Atunci produceam inca destule deseuri, acum ne gandim cum sa scapam de ele si cum sa salvam navele active de la posibile impacturi cu astfel de resturi ale activitatii umane in spatiu.

In afara de Terra cu toate fenomenele de la suprafata ei si din atmosfera, Soare, Luna si constelatii nu vezi altceva. La 8 km/sec. viteza medie a satelitilor si deseurilor cosmice, chiar daca acestea ar trece pe langa hubloul navei pe alta directie decat aceasta,  ochiul nu ar avea capacitatea fizica sa le perceapa.

*Visan Marius-Cosmin*: /PrunariuDomnule Prunariu este adevarat ca Americanii nu au calcat niciodata pe luna? Avand o experienta spatiala destul de consistenta in spate, planeta noastra se afla in pericol in urmatorii ani? Cum va simtiti acum, dupa 30 ani stiind ca sunteti in continuare singurul Roman ce a calatorit in spatiu?/

*Dumitru Prunariu*: 1. Nu e adevarat ca nu au calcat pe Luna. In acea perioada rusii ar fi fost primii care ar fi contestat zborul americanilor pe Luna daca acesta nu ar fi avut loc. 2. Planeta se afla intr-un permanent pericol. Problerma este ca pericolele naturale, cataclismele, ciocnirile cu alte corpuri ceresti semnificative, efectele catastrofale ale unei activitati solare  majore se produc la intervale atat de mari de timp incat nu raman in memoria unei generatii, iar noi vorbim despre astfel de fenomene din istoria planetei ca despre niste legende. Oricand este posibil insa ca ele sa se repete.

*Piccard*: /In contextul actual creat de afirmatiile lui Hawking, despre lumea de apoi si religie in general, prin faptul ca acum 30 de ani v-ati “ridicat la ceruri”, si chiar ati trecut dincolo de ele, ne puteti spune daca v-ati simtit mai aproape sau mai departe de Dumnezeu?/

*Dumitru Prunariu*: Nu distantele fizice fata de „cer” te fac sa te simti mai aproape sau mai departe de Dumnezeu. Pe Dumnezeu il ai in tine si doar intensitatea trairilor si nevoie de a-L avea aproape in anumite situatii te fac sa-L constientizezi.

*Nicolae Dima*: /cum se vedea soarele la apusul si rasaritul lui in afara atmosferei terestre? avea aceiasi culoare rosu portocaliu cum il vedem noi la orizont? se spune ca atmosfera, la rasaritul si apusul soarelui, este un filtru care lasa sa se probage numai frecventele culorilor rosu portocaliu din spectru de culori./

*Dumitru Prunariu*: Corect. Intrebarea include raspunsul. Singura deosebire consta in faptul ca procesul reprezentat de rasarit sau apus se petrece de 16 ori mai repede la nivelul orbitelor circumterestre joase, iar cerul pe care se profileaza Soarele dupa ce trece de atmosfera este negru.

*Seinfeld*: /D-le Prunariu, Sunt convins ca astronautii au mult umor. Care era cea mai buna poanta ori cel mai bun banc sau vorba de duh care va amuza in acele vremuri, evident legat de calatoria in spatiu? Sau care a fost un moment care va amuzat teribil in timpul pregatirilor pentru calatorie ori chiar in timpul zborului in spatiu?/

*Dumitru Prunariu*: Singurele lucruri care nu ne amuzau erau prostia si ignoranta, in afara de situatiile de viata dificile. In rest incercam sa ne traim din plin viata cu distractiile si amuzamentele pe care ni le oferea sau pe care ni le ofeream.

*Chandler*: /Care sunt cateva din superstitiile si/sau traditiile pe care astronautii le aveau inainte de misiune sau chiar si in timpul misiuni. Dumneavoastra aveati asa ceva?/

*Dumitru Prunariu*: Nu am superstitii dar din obisnuinta evit sa intersectez cu masina drumul unei pisici negre, ma gandesc de doua ori inainte sa intreprind ceva major intr-o zi de 13,  etc :))

*barabas*: /Domnule Prunariu cind credeti ca va pleca primul echipaj uman spre Marte?/

*Dumitru Prunariu*: Intrebarea este dificila. In aprecierea mea nu mai devreme de 25 de ani.

*Guardiola*: /Din toata pregatirea si antrenamentul pentru zborul dumneavoastra, ce ati invatat care v-a folosit atat in timpul orbitarii, dar de asemenea mai departe in viata?/

*Dumitru Prunariu*: siguranta de sine, nevoia de incredere in parteneri, analizarea tuturor laturilor unor situatii dificile si luarea deciziei optime, ordinea si precizia.

*Bogdan*: /D-le Prunariu, ce părere aveţi despre proiectele ARCA? Aţi testa un avion produs de ei?/

*Dumitru Prunariu*: Sunt proiecte strict private cu o insemnata componenta de publicitate, foarte necesara insa sponsorilor. Deocamdata rezultatele practice sunt departe de asteptarile rezultate din activitatile de promovare.

*alexis*: /As vrea sa-l intreb pe dl. Prunariu ce mai face celalalt pilot roman selectat ” in finala ” pentru a fi primul cosmonaut roman . De fapt – daca-mi amintesc bine – celalalt pilot era in ” pole position ” – echipa din care facea parte dl . Prunariu era echipa de rezerva . Multumesc/

*Dumitru Prunariu*: Nu stiu ce amintiri aveti si din ce perioade, pentru ca informatii concrete despre rezultatele noastre in pregatire nu au fost  puse in circulatie in perioada zborului, iar lipsa de informatii duce intotdeauna la scenarite. Ce va pot spune este faptul ca din toata grupa Intercosmos eu am avut calificativele maxime la toate examenele finale. Dediu (inginer nu pilot, ca si mine  de altfel), dar mai ales familia lui, nu s-au impacat niciodata cu ideea ca el a ramas pe locul doi.  Acum are 69 de ani, pensionat de 14 ani de la compania Romavia, din pacate are serioase probleme de sanatate.

** Ellen Stofan și explorarea lui Titan
:PROPERTIES:
:EXPORT_FILE_NAME: stofan
:END:

Pe Ellen Stofan am întâlnit-o în 2009, la Centrul Spațial Johnson din Houston, Texas, în timp ce ne vorbea cu pasiune despre necesitatea unei misiuni spre Venus. În timp ce toată atenția pare astăzi îndreptată spre Marte și Lună, Ellen Stofan, atunci membră a grupului [[https://www.lpi.usra.edu/vexag/][VEXAG]] (/Venus Exploration Analysis Group/), ne vorbea despre sateliți artificiali în jurul lui Venus și despre sonde atașate de baloane care urmau să îi exploreze atmosfera, pentru a cunoaște mai multe despre condițiile extreme de pe planeta vecină.

Ulterior, Ellen Stofan a fost aleasă /Chief Scientist/ al NASA și în prezent ea este director al /National Air and Space Museum/.

Ellen Stofan a propus misiunea TiME – /Titan Mare Explorer/, care urma să trimită un mic vaporaș pe una din mările de metan ale lui Titan, satelitul planetei Saturn. Acolo există mări și oceane ca pe Pământ, doar că nu sunt formate din apă ci din… metan. Din cauza condițiilor extreme, metanul de la sol este lichefiat și probabil că sunt și ploi de metan. Titan fiind una din destinațiile din sistemul nostru solar în care șansele să găsim forme de viață sunt sensibil mai mari decât în majoritatea altor locuri, probabil doar Europa s-ar situa deasupra lui Titan într-un astfel de clasament. Din păcate misiunea nu a fost selectată pentru finanțare, în locul ei fiind aleasă misiunea marțiană InSight, dar în 2011, când misiunea era doar în stadiul de propunere, Ellen Stofan a fost amabilă și a răspuns câtorva întrebări, în exclusivitate pentru parsec.ro 

---

*parsec.ro*: /Un vapor navigând pe mările de metan ale lui Titan. Este probabilă una din cele mai interesante misiuni robotice de explorare după… Sputnik. Când și cum v-ați gândit la așa ceva?/

*Ellen Stofan*: Am fost abordată de Ben Clark, de la compania Lockheed Martin, care m-a întrebat dacă aș fi interesată de acest studiu. Nu credeam că o astfel de misiune va fi posibilă în programul de misiuni cu buget restrâns al NASA, dar se pare că m-am înșelat!

*parsec.ro*: /Care sunt obiectivele misiunii TiME? Ce sperăm să găsim pe Titan?/

*Ellen Stofan*: Misiunea își propune să studieze mediul înconjurător, compoziția mării  și suprafața acesteia (temperatură, presiune, umiditate), să măsoare adâncimea mării și să observe formațiunile de la suprafața sa, valuri, bule de gaz, etc. Nu știm încă foarte multe despre compoziția acestei mări sau despre parametri ei fizici, așa că putem învăța extraordinar de multe lucruri doar prin aceste simple măsurători. Și pentru că este vorba despre singura mare aflată la suprafața unui corp din sistemul solar (în afara Pământului, evident!), sperăm să înțelegem mai bine rolul mărilor în clima lui Titan și să comparăm cu ce vedem aici, pe Pământ.

*parsec.ro*: /Din câte am înțeles, mai există o rundă de evaluare înainte ca TiME să primească finanțare de la NASA. Ce se va întâmpla în nefericitul caz în care TiME nu va trece de acestă rundă?/

*Ellen Stofan*: După 2025 se va întuneca la polul nord al lui Titan și o misiune din clasa celor cu buget restrâns nu va mai putea avea loc pentru câteva decenii, pentru că alinierea dintre Titan, Soare și pământ nu va mai permite o comunicare directă (așa cum va avea TiME) între sondă și Pământ, misiunea având nevoie de sprijinul unor sateliți artificiali pe orbita lui Titan care să funcționeze ca niște relee pentru comunicațiile cu sonda. În plus, nu vom vedea mare lucru, fiind destul de întuneric.

*parsec.ro*: /Știu că banda de comunicații dintre sistemul saturnian și Pământ nu este una foarte largă. Ce fel de date vom primi în timp real, în afară de telemetrie?/

*Ellen Stofan*: Datorită distanței mari dintre pământ și Saturn, datele vor avea o oarecare întârziere, dar vom putea primi și imagini, deși nu foarte multe. Comunicarea se va face probabil în reprize, de câteva ori în timpul unei zile de pe Titan. Nu vom putea folosi sonda Cassini, existentă în acest moment în sistemul saturnian, pentru că ea nu va mai fi funcțională în 2023, anul în care TiME va ajunge pe Titan.

*parsec.ro*: /Odată ajunsă pe Titan, va putea TiME să cârmească?  Sau va pluti, dusă de valuri?/

*Ellen Stofan*: Ne așteptăm ca în cea mai mare parte a timpul să nu fie valuri, așa că TiME va fi purtat de vânturile slabe de pe Titan.

*parsec.ro*: /Să îndrăznesc să întreb dacă aceasta este o misiune pentru detectarea unor forme de viață? Poate TiME să detecteze procese metabolice sau microorganisme în mările lui Titan?/

*Ellen Stofan*: TiME va avea un spectrometru de masă la bord și o cameră foto, dar nu este echipat pentru detecția directă a vieții. Se crede că marea de pe Titan este prea rece pentru ca viața, așa cum o cunoaștem noi, să se fi dezvoltat acolo. Dar asta nu ne împiedică să căutăm indicii în datele oferite de spectrometru de masă, indicii care ar putea indica reacții chimice specifice unor forme de viață care s-ar putea afla în marea extraterestră a lui Titan.

*parsec.ro*: /Roverele marțiene ne-au trimis mii de imagini spectaculoase de pe Marte. Va putea TiME să ne impresioneze cu astfel de imagini de pe titan? O mare de metan cu inelele lui Saturn în fundal ar putea fi o imagine demnă de o copertă a unei cărți science-fiction și va avea probabil un impact uriaș asupra publicului./

*Ellen Stofan*: Din păcate, Saturn se va afla în acea perioadă sub orizont și nu îl vom putea vedea… Cu toate astea, imaginile primite de pe Titan ne va înfățișa o suprafață interesantă a mării de acolo, poate brăzdată de valuri. Și poate spre sfârșitul misiunii ne vom apropia și de țărm.

*parsec.ro*: /Și acum, oarecum în afara subiectului de față, ce se mai aude despre misiunea spre Venus? Sunteți membră a grupului VEXAG, un grup de oameni de știință care pregătesc următoarea misiune de anvergură a NASA spre planeta vecină. Puteți face un scurt rezumat al viitoarei misiuni?/

*Ellen Stofan*: VEXAG a studiat recent o sondă care ar urma să ajungă pe orbita lui Venus pentru a-i analiza atmosfera, o misiune complementară cu cea a sondei Venus Express (ESA) care se află deja acolo. Efectul de seră de pe Venus are multe de spus despre rolul norilor și al aerosolilor în atmosferele cu efect de seră, cu siguranță va fi ceva ce se poate aplica și aici, pe Pământ. Venus este o planetă ce ne oferă multe lucruri de explorat: suprafața sa, atmosfera și interiorul planetei, foarte asemănătoare cu Pământul, dar în același timp cu un efect de seră extrem de pronunțat și de ostil.

** Marius Trusculescu și primul satelit românesc
:PROPERTIES:
:EXPORT_FILE_NAME: trusculescu
:END:

Marius Trusculescu, unul din membri echipei Goliat, primul satelit românesc, a acceptat să răspundă întrebărilor venite din partea noastră, dar și a publicului parsec.ro, în 2012, la scurt timp după lansarea satelitului.

---

*parsec.ro*: /Când si cui i-a venit ideea pentru Goliat?/

*M. Trusculescu*: Ideea unui satelit de mici dimensiuni în România este destul de veche, cred că mai veche de un deceniu. Materializarea acestei idei într-un proiect concret s-a realizat prin cooptarea de către Agenția Spațială Română și Institutul de Științe Spațiale a unui grup de studenți ce participase la campania ESA Parabolic Flight Campaign. Desigur, echipa a fost lărgită prin implicarea unui număr mai mare de studenți, și unul dintre obiectivele prioritare ale proiectului a rămas atragerea şi instruirea tinerilor prin implicarea în toate etapele proiectului: analiză, proiectare, fabricare, testare, documentare, prelucrare a datelor.

*parsec.ro*: /Care sunt costurile de lansare ale unui microsatelit, comparativ cu ale unui satelit de dimensiuni normale?/

*M. Trusculescu*: Este evident că în cazul sateliților de mici dimensiuni costurile totale sunt mult mai mici decât în cazul sateliților de sute sau mii de kilograme. În domeniul spațial se vorbește însă de costuri per kilogram livrat pe orbită. Dacă ne uităm la acest indicator, lansarea microsateliților are un cost mai mare, de aproximativ 50 000 Euro. Aceasta se datorează atât părții birocratice, numărul de avize este aproximativ același, cât și considerentelor economice – eforturile şi riscurile de integrare a unei încărcături secundare de nanosateliți la bordul rachetei ridică costul minim de rentabilitate.

*parsec.ro*: /Ce ar trebui să știe un tânăr care dorește să participe în viitor la construcția unui satelit, în particular, sau să activeze în domeniul spațial, în general? Ce facultăți, ce domenii ar trebui să aprofundeze?/

*M. Trusculescu*: Ştiu că pare un refren, dar sugestia mea este ca fiecare să studieze domeniul care îl atrage cel mai mult. Asta pentru nu există o singură specializare care să lanseze pe cineva în domeniul aerospațial şi că o misiuni completă implică participanţi din aproape toate domeniile: electroniști, analiști de structură mecanică, fizicieni, biologi, etc. Principalul sfat pe care îl dau tinerilor interesaţi de spaţiu este să urmărească pagina Agenţiei Spaţiale Europene (ESA) dedicată iniţiativelor educaţionale: http://www.esa.int/SPECIALS/Education/. Acum când România este stat membru ESA, studenţii sau elevii români pot participa la toate competiţiile educaţionale. Desigur că şi noi le vom oferi ajutorul dacă aceste ne este solicitat.

*parsec.ro*: /Lăsând la o parte întârzierile cauzate de terminarea rachetei Vega, cât timp a durat construcția satelitului?/

*M. Trusculescu*: Nu pot estima durata exactă a proiectului, din cauză că, pe toată perioada după selecția pentru lansarea cu VEGA și integrarea satelitului la bordul rachetei, am avut de documentat, testat și, uneori, de modificat diversele subsisteme ale satelitului. Condițiile impuse prin Interface Control Document s-au modificat frecvent pe parcursul dezvoltării rachetei, ultima iterație a documentului fiind din primăvara anului 2011.

*parsec.ro*: /Estimativ, câte persoane au fost implicate în proiectul Goliat?/

*M. Trusculescu*: În partea de proiectare și dezvoltare a satelitului au fost implicate direct în jur de 10 – 15 persoane. Majoritatea a participat doar în unele dintre etapele proiectului, echipa fiind mult restrânsă în ultimele faze.

*parsec.ro*: /Care este starea satelitului în acest moment? Cum au afectat problemele apărute imediat după lansare activitatea științifică a lui Goliat? Cat de des sunteți în contact cu satelitul?/

*M. Trusculescu*: Datele de telemetrie decodate de la satelit sunt foarte puține. Una dintre cauzele posibile este chiar modificarea sub acţiunea radiaţiilor a unor adrese din memoria procesoarelor de bord şi, deci a programelor în sine. Anterior lansării, anticipam că fluxul de radiație, mult superior celui caracteristic orbitelor cu altitudini de 700-800 km, va afecta buna funcționare a aparaturii de bord. Nu am putut anticipa gradul acestui impact, deoarece discutăm de fenomene aleatoare. De aceea, încercăm să folosim datele de telemetrie pentru a reproduce condițiile de operare la nivelul modelului de laborator. Vrem, să determinăm cum răspund subsistemele satelitului în cazul unor evenimente ce ar putea avea loc pe orbită (restart, modificarea aleatoare a comenzilor de la procesoare, fluctuații ale curenților și ale tensiunilor). Pe baza acestor teste încercăm să modificăm programele procesoarelor. Până acum experimentele științifice nu au fost pornite.

*parsec.ro*: /Pe când ne putem aștepta la primele imagini primite de pe orbită sau de unde le vom putea descarca?/

*M. Trusculescu*: Ca și în cazul celorlalte experimente științifice, camera de la bordul satelitului va fi comandată după stabilizarea sistemelor de bus. De asemenea, pentru a obține imaginile de la satelit încercăm să stabilim comunicațiile bidirecționale în banda de 2,4 GHz. Imaginile de la satelit vor fi publicate pe paginile www.goliat.ro și www.rosa.ro.

*parsec.ro*: /Cum pot cei interesați să urmărească activitatea lui Goliat?/

*M. Trusculescu*: Încercăm să actualizăm pagina proiectului www.goliat.ro. Dacă se doreşte contactarea noastră directă, datele de contact sunt afişate de asemenea pe această pagină..

*parsec.ro*: /Exista planuri pentru Goliat 2 în viitorul apropiat?/

*M. Trusculescu*: GOLIAT reprezintă prima etapă în dezvoltarea unei platforme de nanosateliţi aflaţi în zbor în formaţie. Acesta este un domeniu relativ recent, dar care cunoaşte o evoluţie rapidă la nivel internaţional. De aceea ne propunem să continuăm eforturile de cercetare în această direcţie prin dezvoltarea şi testare subsistemelor necesare în zbor prin intermediul unor misiuni demonstrative.

---

*Radu – Eosif Mihailescu*: /Sunt disponibile undeva date detaliate despre Goliat? Cum ar fi scheme/desene, imagini cu firmware-ul, fotografii de inalta rezolutie ale lui si/sau ale subansamblurilor lui? Sau e TOP SECRET? :-)/

*M. Trusculescu*: Astfel de date se găsesc în articolele publicate şi în prezentările susţinute la conferinţe. Aceste date ale proiectului nu sunt secrete, dar, din câte ştiu eu, există anumite clauze care restricţionează publicarea completă a proiectelor şi specificaţiilor fără acordul tuturor membrilor consorţiului.

*Radu – Eosif Mihailescu*: /Ma bucur sa observ ca, dupa atatia ani, s-a pastrat traditia lui “verde ICE Felix” :-) Culoarea cablajului imprimat este marcanta pentru industria romaneasca de profil, as recunoaste-o oriunde :-)/

*Catalin Cristea*: /Cum de v-ati gandit la denumirea de Goliat pentru un satelit romanesc?/

*M. Trusculescu*: Denumirea satelitului şi a proiectului a aleasă pentru că este în antiteză cu dimensiunea satelitului.

*Petrica*: /Este posibil ca imaginile transmise de goliat sa fie receptionate si de persoane fizice (radioamatori, etc)?/

*M. Trusculescu*: Imaginile de la satelit sunt prea mari pentru a fi transmise prin intermediul balizei ce funcţionează în banda de radioamatori de 70 cm, dar există alte informaţii transmise prin intermediul acesteia. Pentru o explicaţie mai clară a modului de recepţie a balizei puteţi accesa pagina http://www.goliat.ro/index.php/radio/beacon-receive-data.


* Buletin Cosmic
:PROPERTIES:
:EXPORT_HUGO_SECTION: bul
:END:

** TODO Buletin Cosmic nr. 71 :soyuz:ms16:bepicolombo:cz3b:
:PROPERTIES:
:EXPORT_FILE_NAME: 071
:EXPORT_DATE: 2020-04-15
:END:

*** Lansări orbitale

Joi, 9 aprilie, de la ora 11:05, capsula *Soyuz MS-16* a fost lansată de la Baikonur, folosindu-se pentru prima dată în lansarea unei capsule cu echipaj o rachetă Soyuz-2.1a, după ce mai vechea rachetă Soyuz-FG a fost retrasă din uz anul trecut. Cei trei membri ai echiapjului, Anatoli Ivanishin, Ivan Vagner și Chris Cassidy, au făcut 6 ore până au adocat cu Stația Spațială Internațională, unde vor rămâne timp de aproximativ 6 luni. Andocarea a avut loc la ora 17:13. Ivanishin și Cassidy se află la cel de-al treilea zbor orbital, în timp ce Vagner este la prima sa lansare în spațiu. Inițial din echipaj trebuia să facă parte Nikolai Tikhonov și Andrei Babkin, dar din motive medicale (o accidentare nefericită a lui Tikhonov), cei doi au fost înlocuiți cu echipajul de rezervă. În acest moment, la bordul Stației Spațiale Internaționale se află 6 astronauți, dar Andrew Morgan, Oleg Skripochka și Jessica Meir vor reveni pe Pământ la bordul capsulei Soyuz MS-15 în 17 aprilie.

#+CAPTION: Lansarea primei rachete Sozyu-2.1a cu o capsulă cu echipaj la bord (Soyuz MS-16) de la cosmodromul din Baikonur. A fost al 102-lea zbor al unei rachete Soyuz. (Sursa foto: [[https://twitter.com/roscosmos/status/1248216758969937920][Roscosmos]])
[[/img/soyuzms16r.jpg]]

---

Tot joi, din China a avut loc o nouă lansare orbitală, o rachetă *Changzheng-3B* a decolat de la centrul spațial Xichang și trebuia să urce pe orbită geostaționară satelitul de telecomunicații indonezian Palapa-N1, construit de China. Din păcare, lansarea a eșuat, din cauza unor probleme tehnice ale celei de-a treia trepte[fn:bul71a], fiind al doilea eșec al Chinei din acest an, după eșecul rachetei Changzheng-7A de luna trecută. Satelitul pierdut urma să înlocuiască mai vechiul satelit Palapa-D, construit de compania europeană Thales-Alenia și lansat în 2009. Acesta a ajuns la finalul vieții, prin diminuarea rezervelor de combustibil de la bord. Noul satelit Palapa-N1 cântărea 5550 de kilograme și urma să devină activ în luna iunie. Pentru această lansare a fost folosită versiunea G2 a rachetei Changzheng-3B care permite lansarea de cel mult 5550 kg spre orbită geostaționară, spre deosebire de varianta normală a rachetei, care poate urca dar 11.2 tone pe orbită terestră joasă sau 5.1 tone pe orbită geostaționară. Changzheng-3B este principala rachetă chinezească folosită pentru lansări spre orbită geostațonară și urma să lanseze în următoarea perioadă ultimii doi sateliți Beidou, care ar fi completat în primă fază constelația de sateliți de geolocație a Chinei.

*** Alte evenimente

survol BepiCololmbo

*** Note de subsol

[fn:bul71a] http://www.bjnews.com.cn/news/2020/04/09/715164.html

** Buletin Cosmic nr. 70 :starliner:boeing:dragon:crs20:covid19:
:PROPERTIES:
:EXPORT_FILE_NAME: 070
:EXPORT_DATE: 2020-04-08
:END:

*Boeing* a anunțat luni, 6 aprilie, că va repeta misiunea OFT a capsulei *CST-100 Starliner*, înainte ca la bordul capsulei să urce un echipaj[fn:reoftboeing]. Misiunea din decembrie s-a terminat prematur și fără ca Starliner să mai ajungă la ISS, din cauza unei probleme software, care a cauzat ratarea unei manevre în timpul operațiunilor de inserție orbitală. În urma anchetei au fost găsite și alte probleme cu softul de bord, deși capsula a a ajuns în cele din urmă cu bine pe Pământ[fn:reoftend] și oficiali ai Boeing au declarat că dacă un echipaj ar fi fost la bord, acesta nu s-ar fi aflat în nici un moment în pericol. În cele din urmă, din motive de siguranță, Boeing a anunțat că va suporta integral cheltuielile asociate cu un nou test, programat probabil pentru toamna acestui an, ceea ce înseamnă că sunt șanse aproape nule ca Starliner să lanseze un echipaj în acest an. SpaceX continuă pregătirile pentru zborul din această primăvară și dacă totul merge bine, are mari șanse să efectueze două zboruri cu echipaj spre Stația Spațială Internațională înainte ca astronauții să urce la bordul CST-100 Starliner. 

---

Ultima capsulă *Dragon* de primă generație s-a desprins marți, 7 aprilie, de Stația Spațială Internațională[fn:isscrs20] și a fost ulterior recuperată cu succes din apele Oceanului Pacific. Aceasta a dus de pe ISS și o serie de experimente științifice, fiind în acest moment singura variantă prin care aceste experimente pot ajunge înapoi pe Pământ (capsula Soyuz are un volum limitat și prioritate are echipajul de la bord). Misiunea CRS-20 a fost a 20-a și ultima care a folosit acest tip de capsulă Dragon, în viitor SpaceX va folosi capsule de generație nouă, Dragon2, atât pentru zboruri cargo, cât și pentru zboruri cu echipaj la bord, capsule care vor andoca direct cu ISS, fără ajutorul brațului robotic al stației. A fost pentru a treia oară când această capsulă a zburat în spațiu, după ce a mai fost folosită și pentru misiunile CRS-10 (2017) și CRS-16 (2018).

#+CAPTION: Capsula Dragon CRS-20, cu câteva momente înainte de a se desprinde de brațul robotic Canadarm2 al ISS (/Sursa foto: [[https://twitter.com/AstroDrewMorgan/status/1247582311488487424][Andrew Morgan-NASA]]/)
[[/img/dragon_crs20.jpg]]

---

Un nou prototip *Starship* [[https://www.youtube.com/watch?v=wFXQ5SRCy74][a fost distrus în urma unui test]]: este vorba despre SN3, care a cedat duminică, 5 aprilie, la centrul *SpaceX* de la Boca Chica, Texas. Din fericire nu este vorba despre o nouă problemă de design, ci mai mult a fost o problemă de derulare a testului: în timp ce rezervorul superior a fost umplut cu combustibil, partea inferioară nu a fost prezurizată și în cele din urmă a cedat, avariind însă întreg vehiculul. Starship SN4 se află deja într-o fază avansată a construcției și a devenit rapid propritatea echipei de ingineri care se ocupă de proiectul Starship.

---

Răspândirea virusului *SARS-CoV-2* continuă să afecteze activitățile spațiale. SpaceX a anunțat recent că cel puțin 6 angajați au fost testați pozitiv cu noul virus[fn:spx6cas], iar lansarea unui satelit GPS pentru forțele aeriene ale Statelor Unite de către o rachetă Falcon 9 a fost amânată din 29 aprilie pentru 30 iunie[fn:spxgps3a]. Cu toate acestea, continuă pregătirile pentru lansarea săptămâna viitoare a unui nou set de sateliți Starlink, deși în prezent nici o lansare de pe rampele din Statele Unite ale Americii nu are stabilită o dată fixă. Lansarea sateliților Starlink ar putea totuși avea loc, fiind o activitate internă SpaceX, care nu are legătură cu terțe părți, în afara suportului tehnic oferit de armata SUA pentru lansarea propriu-zisă (sisteme radar, prognoze meteo etc). Restul lansărilor din Guiana Franceză[fn:arianecrna], Japonia sau India sunt amânate pentru o perioadă nedeterminată, China fiind singura putere spațială care ar putea continua lansările orbitale în această perioadă, împreună cu Rusia, care continuă să susțină activitatea de la bordul Stației Spațiale Internaționale.

#+CAPTION: Al treilea satelit GPS-III (a treia generație), fotografiat după ce a ajuns la Cape Canaveral, unde este pregătit pentru lansarea la bordul unei rachete Falcon 9 (/Sursa foto: [[https://www.lockheedmartin.com/en-us/products/gps.html][Lockheed Martin]]/)
[[/img/gps303.png]]

În Rusia, tot din cauza COVID-19, antrenamentul celor 4 viitori astronauți indieni, care a început în februarie, a fost suspendat[fn:crnagang1]. Aceștia se pregătesc la centrul Yuri Gagarin de lângă Moscova să devină primii indieni lansați în spațiu folosind rachete produse și lansate din India, activitate ce face parte din programului Gangayaan al Agenției Spațiale Indiene, program care are ca țintă lansarea primilor astronauți la finalul anului viitor sau, cel mai probabil, în 2022. Până atunci India urmează să certifice racheta GSLV Mk.3 pentru zboruri cu echipaj și să testeze capsula care-i va transporta pe orbită pe astronauții indieni.

Dacă în 24 martie Agenția Spațială Europeană (ESA) a declarat că suspendă patru misiuni spațiale din cauza COVID-19, în 2 aprilie ESA a renunțat la această măsură și a reactivat sondele Cluster, Mars Express, Exomars Trace Gas Orbiter și Solar Orbiter[fn:esacrnaresume]. Unul dintre angajații centrului de comandă din Darmstadt (Germania) a fost testat pozitiv și ar fi intrat în contact cu alți 20 de angajați ai centrului, iar izolarea acestora a dus restrângerea temporară a activităților centrului de comandă. Intrarea în hibernare a sondei Mars Express a afectat și misiunile americane Curiosity și InSight, care foloseau sonda europeană ca releu pentru transmiterea datelor de pe suprafața planetei spre Pământ.

*** Note de subsol

[fn:spx6cas] https://www.cnbc.com/2020/04/06/spacex-coronavirus-cases-six-employees-test-positive-for-covid-19.html
[fn:spxgps3a] https://www.spaceforce.mil/News/Article/2141251/smc-reschedules-gps-iii-3-launch
[fn:crnagang1] https://www.outlookindia.com/newsscroll/training-of-gaganyaan-astronauts-in-russia-put-on-hold-due-to-lockdown-sources/1793680
[fn:arianecrna] https://www.arianespace.com/press-release/covid-19-guiana-space-center-suspends-launch-campaigns/
[fn:esacrnaresume] https://spacenews.com/esa-restores-operations-of-space-science-missions/
[fn:reoftboeing] https://boeing.mediaroom.com/2020-04-06-Boeing-Statement-on-Starliners-Next-Flight
[fn:reoftend] https://boeing.mediaroom.com/2019-12-22-Boeing-Starliner-Completes-First-Orbital-Flight-Test-with-Successful-Landing
[fn:isscrs20] https://blogs.nasa.gov/spacestation/2020/04/07/dragon-leaves-station-returns-to-earth-with-valuable-science/

** Buletin Cosmic nr. 69 :atlasv:aehf:dragonxl:spacex:falconheavy:uranus:voyager2:
:PROPERTIES:
:EXPORT_FILE_NAME: 069
:EXPORT_DATE: 2020-04-01
:END:

*** Lansări orbitale

Joi, 26 martie la ora 21:18, o rachetă *Atlas V* în configurația 551 a lansat al 6-lea satelit din constelația *AEHF*, dedicată comunicațiilor securizate pentru armata SUA, care înlocuiește mai vechea constelație Milstar. Lansarea a avut loc de pe rampa SLC-41 de la Cape Canaveral și este prima lansare orbitală pentru Forțele Spațiale Americane[fn:spaceforce1], noua ramură a armatei americane, creată la finalul anului trecut. Toți ceilalți sateliți AEHF au fost lansați de rachete Atlas V, începând cu 2010. Sateliții, construiți de compania Lockheed Martin, au fiecare masa de peste 6 tone și au fost plasați pe orbite geosincrone, iar perioada lor de viață este estimată la cel puțin 14 ani. Aceștia sunt dotați cu două tipuri de propulsie, una cu combustibil clasic, pentru controlul orientării în jurul axei, în timp ce o propulsie cu efect Hall este folosită pentru menținerea altitudinii pe termen lung. Varianta 551 a rachetei înseamnă 5 boostere suplimentare cu combustibil solid, un diametru de 5 metri a conului protector și un singur motor RL-10 pentru treapta secundară (Centaur) iar această lansare a însemnat în același timp a 500-a lansarea a unei trepte superioare propulsate de un motor RL-10, produs de compania Aeroject Rocketdyne, folosit, în diverse variante, din 1962.

A fost ultima lansare programată pentru următoarea perioadă de pe teritoriul Statelor Unite datorită restrângerii activităților companiilor din cauza efectelor pandemiei actuale, însă este posibil ca în aprilie SpaceX să încerce să lanseze o nouă misiune Starlink.

#+CAPTION: Lansarea satelitului AEHF-6 de racheta Atlas V (în configurația 551) de pe rampa SLC-41 de la Cape Canaveral, în prima lansare orbitală pentru Forțele Spațiale Americane. Sursa foto: /[[https://www.spaceforce.mil/Connect-With-Us/Photos/igphoto/2002271429][US Space Force]]/.
[[/img/aehf6.JPG]]

*** Alte evenimente

Vinerea trecută *NASA* a anunțat selecția rachetei *Falcon Heavy* pentru transporturi de echipamente și provizii spre viitoarea stație spațială selenară *Gateway*[fn:gwdragonxl]. Pentru acest tip de misiuni cargo, SpaceX va dezvolta o nouă capsulă Dragon, denumită *Dragon XL*, derivată din actuala Dragon2, dar cu un volum mai mare, asemănător oarecum cu actuala capsulă Cygnus folosită de compania Northrop Grumman pentru aprovizionarea Stației Spațiale Internaționale. Deși recent NASA a declarat că Gateway nu mai este o piesă esențială a planului de aselenizare în 2024, viitoarea stație spațială rămâne parte a proiectului Artemis, urmând să fie folosită în misiunile Artemis ulterioare, probabil în a doua parte a decadei.

---

Deși prima lansare a unor astronauți la bordul unei capsule Dragon nu va avea loc mai devreme de luna mai, NASA a stabilit deja componența următoarei misiuni SpaceX cu echipaj uman. Lansarea din mai este denumită Demo Mission 2, urmând ca lansarea ulterioară să fie prima misiune operațională derulată de *SpaceX*. Aceasta nu are încă programată data lansării, dar va fi o misiune de lungă durată, în care echipajul va petrece 6 luni pe orbită și la care vor lua parte americanii Mike Hopkins, Victor Glover, Shannon Walker dar și niponul *Soichi Noguchi*[fn:spxm1]. Acesta din urmă s-a afla la al treilea zbor în spațiu cu al treilea vehicul, după ce a mai ajuns pe orbită la bordul navetei spațiale Discovery și ulterior la bordul unei capsule Soyuz. 

---

Datele transmise de sonda interplanetară *Voyager 2* continuă să uimească lumea științifică. La 34 de ani după ce sonda a survolat planeta Uranus, cercetătorii de la Jet Propulsion Laboratory au prelucrat din nou datele primite și au descoperit un amănunt ignorat până în prezent: se pare că în 1986, în timpul survolului, sonda a trecut printr-un plasmoid, o buclă a câmpului magnetic al planetei, prin care se elibera în spațiu fragmente din atmosfera lui Uranus[fn:voy2uranus]. Această descoperire aruncă o nouă lumină asupra misterioasei planete Uranus, care de atunci nu a mai fost survolată de o altă sondă.

---

[fn:voy2uranus] https://www.jpl.nasa.gov/news/news.php?feature=7623
[fn:spxm1] https://www.nasa.gov/press-release/nasa-adds-shannon-walker-to-first-operational-crewed-spacex-mission
[fn:gwdragonxl] https://www.nasa.gov/press-release/nasa-awards-artemis-contract-for-gateway-logistics-services
[fn:spaceforce1] https://www.spaceforce.mil/News/Article/2129221/aehf-6-satellite-completes-protected-satellite-constellation

** Buletin Cosmic nr. 68 :soyuz2:oneweb:cz2c:dragon2:esa:mex:tgo:
:PROPERTIES:
:EXPORT_FILE_NAME: 068
:EXPORT_DATE: 2020-03-25
:END:

*** Lansări orbitale

Sâmbătă, 21 martie la ora 19:06, de la cosmodromul Baikonur, o rachetă *Soyuz-2.1b* a lansat 34 de sateliți *OneWeb* pentru o constelație de sateliți de telecomunicații plasați pe orbită terestră joasă, care își propune să ofere, la fel ca și Starlink, conexiune la internet de mare viteză, deasupra oricărui punct de pe suprafața Pământului. Lansarea a fost operată de compania europeană Arianespace, chiar dacă lansatorul a fost unul rusesc. Treapta superioară Fregat-M a plasat cei 34 de sateliți pe orbita corectă în mai puțin de 4 ore după lansare, aducând la 74 numărul de sateliți OneWeb aflați în spațiu. Spre deosebire de Starlink, OneWeb va funcționa de la o altitudine mai ridicată (1200 km și înclinație orbitală de 87.4 grade), ceea ce înseamnă că pentru acoperirea suprafeței Pământului are nevoie de doar 650 de sateliți activi. Însă, cu câteva zile înainte de această lansare, oficiali ai companiei au declarat că au inițiat procedurile pentru faliment, așa că viitorul OneWeb nu este deloc unul clar. A fost a 101-a lansare orbitală a unei rachete Soyuz-2, iar masa celor 34 de sateliți a fost de 5015 kilograme. Sateliții sunt dotați cu un sistem de propulsie cu plasmă și două panouri solare folosite pentru reîncărcarea acumulatorilor cu litiu de la bord.

#+CAPTION: Racheta Soyuz-2.1b cu treapta superioară Fregat-M, înainte lansării celor 34 de sateliți OneWeb, de pe rampa 31/6 de la Baikonur.
[[/img/soyuzoneweb.jpg]]

---

Luni, 23 martie la ora 05:43, de la centrul spațial Xichang, o rachetă chinezească *Changzheng-2C* a lansat trei sateliți Yaogan Weixin, despre care nu se cunosc detalii, dar numele acestora sugerează caracterul militar al acestora, iar racheta Changzheng-2C este de obicei folosită pentru misiuni spre orbită terestră joasă, unde acest lansator poate urca aproape 4 tone. A fost a 52-a lansare a acestei rachete, care din 1982 a suferit un singur eșec, iar lansarea de luni a fost a 23-a lansare orbitală din 2020 și a 7-a pentru China, care săptămâna trecută a înregistrat primul său eșec din acest an, când primul zbor al rachete Changzheng-7A nu a reușit să urce satelitul militar TJS-6 pe orbită.

*** Alte evenimente

Agenția Spațială Europeană (*ESA*)  a anunțat la începutul acestei săptămâni că datorită răspândirii infecției cu virusul SARS-CoV-2 și-a redus activitățile neesențiale și ca urmare câteva sonde interplanetare au fost plasate într-o stare de hibernare pe termen lung, fără a periclita însă misiunea acestora. Instrumentele de la bordul sondei Solar Orbiter, Mars Express și Trace Gas Orbiter au fost oprite, în timp ce sondele se află pe traiectorii stabile, utlimele două fiind pe orbita planetei Marte, urmând ca în viitor acestea să fie reactivate, când situația din centrele ESA o va permite.

---

Și tot ca urmare a răspândirii Covid-19, compania *Bigelow Aerospace* și-a concediat toți angajații și și-a suspendat activitatea, probabil permanent. Bigelow Aerospace plănuia dezvoltarea unor module orbitale gonflabile care ar fi putut andoca după lansare și forma o stație spațială comercială, destinată activităților de cercetare, dar și pentru turism spațial. Modulele gonflabile au avantajul de a avea un volum seminificativ mic în timpul lansării, volum care crește după amplasarea acestora pe orbită, spre deosebire de modulele rigide din care este formată Stația Spațială Internațională. Din 2016, un astfel de modul test dezvoltat de Bigelow, denumit BEAM, se află andocat la Stația Spațială Internațională, oferind echipajului de la bord un plus de 16 metri cubi. În viitor, Bigelow plănuia dezvoltarea unor module de 330 metri cubi care urmau să fie asamblate și cuplate pe orbită (volumul intern al ISS este de 900 metri cubi).

---

O capsulă *Dragon-2* a companiei *SpaceX* a fost avariată marți, în timpul unui test al parașutelor, însă nu din cauza funcționării necorespunzătoare a acestora. Înainte de a începe testul, capsula a fost transportată de un elicopter, însă sistemul a devenit instabil și a pus în pericol echipajul elicopterului, care a decis imediată separarea de capsulă. Astfel, capsula s-a prăbușit și a fost complet distrusă, pentru că sistemul de parașute nu a fost activat, însă nimeni nu a fost rănit. În plus, nu era vorba de o capsulă destinată unei lansări orbitale, ci doar de una destinată testelor, așa că pierderea pentru SpaceX nu este una majoră și probabil nu va influența negativ misiunea cu echipaj spre Stația Spațială Internațională, planificată pentru luna mai.

** Buletin Cosmic nr. 67 :spacex:falcon9:soyuz2:glonass:cz7a:exomars:
:PROPERTIES:
:EXPORT_FILE_NAME: 067
:EXPORT_DATE: 2020-03-18 
:END:

*** Lansări orbitale

Miercuri, 18 februarie, *SpaceX* a lansat un nou set de 60 de sateliți *Starlink* pe orbită terestră joasă, însă lansarea nu a fost lipsită de evenimente. Programată inițial pentru duminică, 15 martie, racheta *Falcon 9* nu a vrut să se desprindă de rampă, lansarea fiind anulată în secunda în care cele 9 motoare Merlin trebuiau să pornească. Miercuri însă lansarea a avut loc, însă în drumul spre orbită, unul dintre cele 9 motoare ale primei trepte a suferit o problemă tehnică, însă sarcina sa a fost preluată de restul motoarelor care a urcat treapta a doua pe traiectoria corectă. Totuși, această problemă ar putea amâna următoarele lansări, până la identificarea cauzei acesteia. La revenirea prin atmosferă, treapta primară a ratat întâlnirea cu barja Off Course I Still Love You și recuperarea acesteia nu a mai avut loc. A fost pentru prima dată când SpaceX a folosit pentru a 5-a oară o treaptă primară și tot pentru prima dată când conul protector care protejează sateliții în primele minute de zbor s-a aflat la al doilea zbor. Cele două jumătăți ale conului au fost recuperate și de această dată. În prezent 360 de sateliți Starlink se află pe orbită, doi fiind deorbitați în ultima perioadă.

#+CAPTION: A cincea lansarea a unei trepte primare Falcon 9 (seria B1048) și pentru prima dată când SpaceX a refolosit conul protector. Din păcate, o nouă recuperare a primei trepte a eșuat, iar unul din cele motoare Merlin a suferit probleme tehnic în timp ce racheta se îndrepta spre orbită, însă lipsa lui a fost compensată de celelalte opt motoare, misiunea fiind una încheiată cu succes. Sursa foto: /[[https://www.flickr.com/photos/spacex/49672551378/][SpaceX]]/.
[[/img/falcon9sl5.jpg]]

Lansarea inaugurală a rachetei chinezești *Changzheng-7A* de luni, 16 martie, a decurs însă și mai rău: din motive tehnice încă necunoscute publicului larg, satelitul militar de telecomunicații TJS-6 nu a mai ajuns pe orbită și misiunea s-a încheiat cu un eșec, primul pentru China din acest an. Changzheng-7A este o variantă a rachetei Changzheng-7, cu o a treia treaptă suplimentară,rachetă adaptată pentru lansari de sateliți de telecomunicații spre orbită geostaționară. Changzheng-7 este una dintre noile rachete chinezești care urmează să înlocuiască flota formată din rachete deszvoltate în anii 70-80 și a zburat până acum de 2 ori spre orbita terestră joasă, iar eșecul de luni ar putea însemna întârzieri și pentru viitoarele lansări Changzheng-5, necesare pentru misiuni spre Marte sau spre Lună.

Tot luni, de la cosmodromul militar Plesetsk, a decolat o rachetă *Soyuz-2.1b*, având la bord un satelit *GLONASS-M* pentru completarea sistemului rusesc de poziționare prin satelit, similar cu sistemul GPS american sau cu sistemul Galileo european. Satelitul a ajuns cu bine pe orbită și a fost lansarea cu numărul 100 pentru o rachetă Soyuz-2, care este în prezent cel mai utilizat și mai fiabil lansator rusesc, urmând să fie folosit din acest an și pentru lansări cu echipaj spre Stația Spațială Internațională.

*** Alte evenimente

Industria spațială nu putea rămâne neafectată de ravagiile pe care le face virusul *SARS-CoV-2* în întreaga lume. Astfel, compania franceză Arianspace a închis complet operațiunile de la centrul spațial din Guiana Franceză din acest motiv. Sunt direct afectate cel puțin două lansări Soyuz, programate pentru lunile aprilie și mai. Agenția spațială rusă Roscosmos a declarat că cel puțin pentru următoarele zile, cosmodromul de la Baikonur rămâne operațional. De aici este programată pentru mâine, sâmbătă, o nouă lansare a unei rachete Soyuz-2, având la bord 34 de sateliți OneWeb, o competiție pentru constelația Starlink a companiei SpaceX, iar pentru 9 aprilie este programată o lansare a unei capsule Soyuz cu echipaj spre Stația Spațială Internațională. 

După o discuție între directorii agențiilor spațiale europene și ruse, s-a decis ca misiunea *ExoMars II* să nu decoleze spre Marte în acest an. Parțial din cauza efectelor virusului SARS-CoV-2, dar oricum erau necesare mai multe teste ale parașutelor landerului și ale software-ului de la bord. Prima parte a misiunii ExoMars a ajuns pe Marte în 2016 și a constat dintr-o sondă aflată și în prezent pe orbită (TGO - /Trace Gas Orbiter/) și un mic lander, denumit Schiaparelli, care s-a prăbușit din păcate pe suprafața planetei, din cauza unor probleme tehnice. Următoarea oportunitate de lansare spre Marte va fi între august și noiembrie 2022 cu sosire pe Planeta Roșie în aprilie-iulie 2023.

Miercuri, 18 martie, ne-a părăsit, la 88 de ani, *Al Worden*, unul dintre cei 24 de pământeni care, în cadrul programului Apollo, au părăsit orbita Pământului și s-au îndreptat spre Lună. El nu a coborât pe Lună, misiunea sa fiind accea de a-i aștepta pe orbita Lunii, în modulul de comandă, pe colegii săi Dave Scott și Jim Irwin. Și tot în această săptămână, agenția spațială rusă a anunțat că marți, 17 martie, ne-a părăsit, la 85 de ani, *Valentina Gagarina*, soția lui Iuri Gagarin, primul om care a zburat în spațiu, în 1961. Din păcare, Gagarin ne-a părăsit prematur, în 1968 la doar 34 de ani. 

---

Varianta audio a acestui material poate fi ascultată pe site-ul [[https://radioromaniacultural.ro/buletin-cosmic-nr-67/][Radio România Cultural]].

** Buletin Cosmic nr. 66 :falcon9:crs20:dragon:beidou:axiom:chandrayaan:
:PROPERTIES:
:EXPORT_FILE_NAME: 066
:EXPORT_DATE: 2020-03-11
:END:

*** Lansări orbitale

Sâmbătă dimineața, o rachetă *Falcon 9* a lansat de pe rampa de la Cape Canaveral, Florida, capsula *Dragon CRS-20*, ultima din seria de capsule Dragon-1 folosite pentru aprovizionarea Stației Spațiale Internaționale. Din octombrie, SpaceX plănuiește să folosească capsula Dragon-2 pentru acest tip de misiuni, capsulă care are și o variantă pentru zboruri cu echipaj.

În urma lansării, prima treaptă a rachetei Falcon 9 a aterizat la sol, aproape de rampa de lansare, fiind pentru a 50-a oară când SpaceX reușește să recupere prima treaptă a rachetei Falcon 9.

Dragon CRS-20 a ajuns luni în vecinătatea stației spațiale, de unde a fost capturat folosind brațul robotic Candarm2 și atașat modulului american Harmony. Dragon-2 va putea andoca direct la ISS, așa cum în prezent se întâmplă cu vehiculele rusești Progress și Soyuz (din motive de siguranță, s-a optat pentru o cuplare indirectă în cazul capsulei Dragon-1, prin folosirea brațului robotic al stației).

Dragon CRS-20 a adus pe orbită aproape 2 tone de provizii și echipamente științifice (din care peste 1.5 tone fiind plasate în compartimentul presurizat al capsulei) și este pentru a treia oară când această capsulă ajunge pe orbită, după ce a fost folosită și în misiunile CRS‑10 și CRS‑16 (februarie 2017, respectiv decembrie 2018). În compartimentul nepresurizat a fost transportată o platformă de cercetare europeană, denumită Bartolomeo, care va fi atașată modulului european Columbus, pentru diverse experimente științifice derulate de agenția spațială europeană, dar și de partenerii comerciali.

#+CAPTION: Prima treaptă Falcon 9 recuperată, expusă la sediul SpaceX de la Hawthorne, California (Sursă foto: arhiva personală)
[[/img/falcon9spx.jpg]]

---

Tot luni, la ora 14, China a lansat de la centrul spațial Xichang un nou satelit *BeiDou-3* folosind o rachetă *Changzheng-3B*. Satelitul, cu o masă de 4.6 tone, face parte din constelația de localizare satelitară proprie, similară cu sistemul american GPS sau cel european Galileo. China se află acum la o singură lansare distanță de o acoperire globală a sistemului propriu BeiDou, lansare programată pentru luna mai. A fost a 5-a lansare reușită a Chinei în acest an, care o plasează pe un loc doi într-un clasament al numărului de lansări, după SUA (7 lansări) și în fața Europei (3 lansări), clasamentul fiind încheiat de Japonia și Rusia, fiecare cu câte o reușită.

*** Alte evenimente

India promite că a treia sa misiune spre Lună, *Chandrayaan-3*, va fi lansată la jumătatea anului viitor. După ce o platformă și un rover indian s-au prăbușit anul trecut pe Lună, cu câteva secunde înainte de aselenizare, agenția spațială indiană a spus că va relua misiunea și va încerca din nou să trimită un rover Lună, folosindu-se de această dată de sonda orbitală Chandrayaan-2, care se află în prezent pe orbită în jurul Lunii, este funcțională și complet capabilă să ia parte la următoarea tentativă de aselenizare. Tot în 2021, India plănuiește să-și trimită primii cetățeni pe orbită, folosind o rachete proprie, în cadrul unui program denumit Gaganyaan. Patru viitori astronauți indieni se află deja în Rusia, unde iau parte la sesiuni de antrenament pentru aventura ce îi așteaptă în viitorul apropiat, India sperând să devină a patra națiune capabilă de lansări cu echipaj uman, după Rusia, SUA și China.

*Axiom Space*, o companie care plănuiește construcția unei stații spațiale orbitale, va folosi serviciile SpaceX pentru a transporta turiști spațiali pe Stația Spațială Internațională, folosind capsula Dragon-2. Turiștii vor petrece o perioadă de 8 zile la bordul avanpostului orbital. Prima misiune de acest fel ar putea avea loc chiar anul viitor, asta dacă SpaceX reușește să lanseze primii astronauți în luna mai a acestui an. Dacă totul decurge conform planului, Axiom Space speră ca în viitor să poată organiza două astfel de zboruri în fiecare an, fiecare cu câte 4 turiști spațiali. Anunțul vine la doar câteva săptămâni distanță după cel al companiei Space Adventures, care plănuiește zboruri orbitale ale capsulei Dragon-2 în scopuri comerciale, dar fără a andoca cu Stația Spațială Internațională.

** Buletin Cosmic nr. 65 :spacex:starship:exomars:astra:psyche:falconheavy:
:PROPERTIES:
:EXPORT_FILE_NAME: 065
:EXPORT_DATE: 2020-03-04
:END:

Prototipul *Starship SN1* al companiei *SpaceX*, care se pregătea pentru un zbor la o altitudine de 20 km în următoarele luni, a fost distrus vineri, 28 februarie, în urma unei explozii din timpul unui test de presurizare cu azot. Standul de test de la Boca Chica, din sudul statului Texas, unde se desfășura testul, a fost și el serios avariat. Este al doilea eșec de acest fel, după ce compania lui Elon Musk a pierdut în noiembrie anul trecut prototipul Starship Mk1, tot în urma unui test de presurizare. Starship urmează să fie treapta superioară a rachetei BFR, care urmează să fie asamblată și pregătită pentru primul său zbor orbital cândva la finalul acestui an. SpaceX lucrează în prezent la prototipul Starship SN2, care se află tot în Texas și a fost construit aproape în paralel cu Starship SN1. În viitor, pentru a evita astfel de accidente, SpaceX va schimba modul de sudură al componentelor rezervoarelor care alcătuiesc aceste trepte secundare și Elon Musk a declarat că eșecurile sunt o parte esențială din dezvoltarea noii rachete, care, dacă va deveni operațională la parametri promiși de SpaceX, va revoluționa zborurile orbitale.

#+CAPTION: Prototipul Starship, parte a viitoarei rachete BFR (/sursa foto: SpaceX/)
[[/img/starship2.jpg]]

---

Agenția spațială rusă a declarat că testele pentru propulsia viitoarei sonde *ExoMars II* s-au încheiat fără probleme săptămâna trecută, însă lansarea la timp a misiunii europene depinde de încă un test crucial al parașutelor hipersonice, test programat pentru finalul acestei luni. Landerul Schiparelli s-a prăbușit pe suprafața marțiană în 2017, datorită unor probleme din timpul manevrelor de frânare și coborâre, iar unele teste ale viitoarelor parașute care vor fi folosite în misiunea ExoMars II au cauzat îngrijorări. ExoMars II, care conține un rover european denumit Rosalinda Franklin și o platformă staționară rusă denumită Kazachok, urmează să fie lansat în acestă vară sau, dacă nu este posibil, abia peste doi ani, când Pământul și Marte se aliniează din nou pentru a permite acest lucru. Însă atunci s-ar putea să fie prea târziu pentru ca sonda TGO, ajunsă pe orbita lui Marte în 2017 odată cu Schiparelli, să mai fie parte a misiunii și să funcționeze ca un releu, așa cum era planul inițial, pentru că rezervele sale de combustibil vor ajunge la final.

---

Compania americană *Astra* a ratat premiul de 12 milioane de dolari oferit de Agenția pentru Apărare și Proiecte de Cercetare Avansate din SUA (celebra *DARPA*), după ce lansarea de luni, 2 martie, a rachetei Astra Rocket 3.0 a fost amânată din cauza unor probleme tehnice, cu doar 53 de secunde înainte de pornirea motoarelor. Astra a fost singura companie rămasă în acestă competiție, care și-a propus să premieze o rachetă care dovedește că poate lansa rapid încărcături de mici dimensiuni pe orbită. Dacă Astra ar fi lansat luni racheta ar fi primit 2 milioane de dolari, iar dacă reușea o nouă lansare pe durata lunii martie, ar mai fi primit încă 10 milioane de dolari. Reprezentații companiei americane au declarat că vor continua să încerce să lanseze racheta în perioada următoare, după ce problema tehnică va fi remediată și după ce își vor reînnoi licența pentru lansare orbitală, care acum are loc în afara competiției DARPA. Astra concurează în principal cu racheta Electron a companiei Rocket Lab (care a reușit deja 10 lansări), oferind costuri reduse pentru încărcături orbitale de mici dimensiuni: maxim 150 kilograme pe orbită terestră joasă.

---

NASA a anunțat săptămâna trecută că a decis să folosească o rachetă *Falcon Heavy* a companiei SpaceX pentru lansarea sondei *Psyche* în iulie 2022. Aceasta se va îndrepta spre asteroidul cu același nume, aflat undeva între Marte și Jupiter, inserția orbitală fiind planificată pentru 2026. Falcon Heavy este în prezent cea mai puternică rachetă activă, fiind vorba practic despre o rachetă Falcon 9 dotată cu două boostere suplimentare care sunt de fapt trepte primare Falcon 9. Falcon Heavy a avut trei zboruri până acum, toate reușite, alte trei fiind programate până la debutul misiunii Psyche, următoarea chiar în acest an, când va avea loc lansarea unui satelit de telecomunicații al forțelor aeriene americane. 

---

Varianta audio a acestui material poate fi ascultată pe site-ul [[https://radioromaniacultural.ro/buletin-cosmic-nr-65/][Radio România Cultural]].

** Buletin Cosmic nr. 64 :meridian:soyuz2:mev1:marte:insight:
:PROPERTIES:
:EXPORT_FILE_NAME: 064
:EXPORT_DATE: 2020-02-26
:END:

*** Lansări orbitale

Rusia a început seria lansărilor orbitale din acest an de la cosmodromul militar de la Plesetsk, plasând pe orbită satelitul *Meridian-M9*, folosind o rachetă *Soyuz-2.1a* dotată cu o treaptă superioară Fregat. Meridian este o constelație de sateliți folosită pentru comunicații militare la latitudini mari (în zonele polare), acolo unde sateliții geostaționari nu mai sunt eficienți. Din acest motiv, Meridian a ajuns pe o orbită specială, denumită Molniya, cu perigeul între 1500-2200 km, apogeul de până la 39000 km și înclinație orbitală de 63.4 grade, ceea ce îi permite să petreacă majoritatea timpului deasupra latitudinilor înalte de pe Pământ, având o perioadă orbitală de 12 ore. Meridian-M9 este al 9-lea satelit din constelația Meridian și al doilea dintr-un set de patru noi sateliți de acest tip, de generație nouă, următorul fiind planificat pentru lansare cândva spre sfârșitul anului, iar ultimul în 2022. 

Lansarea a avut loc joi, 20 februarie, de pe rampa 43/3, una dintre cele două rampe de la cosmodromul militar Plesetsk (alături de 43/4) și a început să fie folosită din nou abia luna trecută, după ce a fost serios avariată în octombrie 2002, în urma unei lansări eșuate a rachetei Soyuz-U. A fost a 99-a lansare a rachetei Soyuz-2 care din 2004 a avut doar 7 lansări complet sau parțial eșuate.

#+CAPTION: Lansarea rachetei Soyuz-2.1a cu satelitul militar Meridian-M9, de pe rampa 43/3 de la cosmodromul miltar Plesetsk (sursă foto: [[https://twitter.com/roscosmos/status/1230497305071104000][Roscosmos]]).
[[/img/soyuz21a2.jpg]]

*** Alte evenimente

Miercuri, 25 februarie, satelitul *MEV-1* al companiei americane Northrop Grumann a andocat cu satelitul *Intelsat-901*, o premieră în domeniul sateliților comerciali de telecomunicație. MEV-1 a fost lansat în octombrie anul trecut și până zilele trecute și-a ajustat constant orbita pentru a-și intercepta ținta. Intelsat-901 a fost lansat acum 18 ani și pentru că rezervele de combustibil erau scăzute, satelitul a fost mutat de pe orbita operațională pe o orbită rezervată sateliților dezafectați, pentru a nu perturba activitatea altor sateliți. Pentru că satelitul este altfel perfect funcțional, acesta va fi reactivat, odată ce MEV-1 își va folosi combustibilul și propulsoarele de la bord și îl va muta din nou pe o orbită operațională. Planul este ca MEV-1 să controleze poziția satelitului Intelsat-901 timp de 5 ani, după care să se decupleze de acesta și să se îndrepte spre  un alt satelit care are nevoie de repoziționare. În acest fel companiile de telecomunicații pot reduce semnificativ costurile, prin evitarea lansării unui satelit nou și prelungirea perioadei de viață a celor deja existenți. Northrop Grumann a anunțat că un al doilea satelit de acest fel, MEV-2, este în lucru și urmează să fie lansat în viitorul apropiat, pentru a se cupla de un alt satelit Intelsat.

---

NASA a publicat o serie de 6 articole în revista Nature în care face publice rezultatele obținute de sonda *InSight* după primul an petrecut de aceasta pe *Marte*. Astfel, aflăm cu o oarecare surprindere că deși Marte nu are plăci tectonice ca cele ale planetei noastre, asta nu înseamnă că nu avem cutremure marțiene: seismograful de la bordul sondei InSight, aflată pe suprafața planetei Marte, a detectat peste 450 de cutremure într-o perioadă de un an de zile. Cutremurele marțiene, slabe în intensitate, ar fi produse în regiunile vulcanice active, dar și de impactul unor meteoriți cu suprafața planetei, impact care are loc la viteze mai mari decât pe Pământ, datorită atmosferei marțiene mult mai rarefiate. Sonda InSight a fost lansată în 5 mai 2018 de o rachetă Atlas V și a ajuns pe suprafața planetei Marte în 26 noiembrie 2018, în zona denumită Elysium Planitia, aproape de ecuatorul marțian.

---

După succesul misiunilor Hayabusa (două sonde care au vizitat asteroizii Itokawa și respectiv Ryugu, pentru colectare de probe de pe suprafața acestora), agenția spațială japoneză JAXA plănuiește o misiune spre *Phobos*, unul dintre cei doi sateliți ai lui Marte. Sonda urmează să fie lansată în 2024, să ajungă pe Phobos, de unde să preleveze probe, pe care să le aducă apoi pe Pământ, în 2029. O misiune similară a fost încercată și de agenția spațială rusă în 2011, dar sonda Fobos-Grunt de atunci nu a fost plasată pe orbită corectă și câteva luni mai târziu s-a prăbușit în Pacific.

** Buletin Cosmic nr. 63 :antares:cygnus:ng13:ariane5:spacex:starlink:cz2d:soyuz:ms16:
:PROPERTIES:
:EXPORT_FILE_NAME: 063
:EXPORT_DATE: 2020-02-19
:END:

*** Lansări orbitale

Sâmbătă, 15 februarie, o nouă lansare *Antares-230+* a urcat pe orbită o capsulă Cygnus, încărcată cu peste 3 tone de provizii și echipamente științifice pentru echipajul Stației Spațiale Internaționale. Lansarea a avut loc de pe rampa LP-0A de la complexul Wallops din Virgina. Capsula *Cygnus NG-13* /S.S. Robert H. Lawrence/ a ajuns în vecinătatea ISS în cursul zilei de vineri, de unde a fost capturată de echipaj folosind brațul robotic al stației și atașată modulului Unity, unde va petrece următoarele aproximativ 3 luni, până în 11 mai, când este programată decuplarea de ISS. Lansarea a fost amânată de două ori, în 9 februarie din cauza unei probleme cu un echipament de la sol, iar a doua oară, în 14 februarie, din cauza vânturilor puternice de la altitudine înaltă (motivul pentru care o lansare în 13 februarie nici nu a mai fost luată în considerare). Northrop Grumann a specificat că misiunea a fost lansată cu două luni mai devreme decât fusese inițial planificată, la solicitarea NASA.

Capsula Cygnus NG-12 s-a desprins de ISS în 31 ianuarie (eliberând portul Unity-nadir) dar se află în continuare pe orbită, urmând să revină distructiv în atmosferă în următoarea perioadă, după ce va termina de derulat experimentele de la bord.

#+CAPTION: Capsula Cygnus NG-13, în timpul operațiunilor de capturare cu brațul robotic Canadarm-2 al Stației Spațiale Internațională (Sursa: [[https://twitter.com/roscosmos/status/1229710165823365121][Oleg Skripochka/Roscosmos]])
[[/img/cygnusng13.jpg]]

---

SpaceX a lansat luni, 17 februarie, a 5-a tranșă de 60 de sateliți *Starlink*, folosind o rachetă *Falcon 9* cu o treaptă primară aflată la al 4-lea zbor (seria B1056). Sateliții au ajuns cu bine pe orbită (de această dată una eliptică în prima fază, urmând să fie circularizată ulterior), însă recuperarea primei trepte nu a mai avut loc, aceasta ratând aterizarea pe barja OCISLY, cu câțiva zeci de metri. Prioritatea unei trepte primare Falcon 9 care se apropie de barjă este integritatea barjei, așa că probabil computerul de bord a identificat o problemă și a decis să nu aterizeze pe barjă. Cei 60 de sateliți Starlink sunt cântăresc peste 15 tone și sunt cele mai grele încărcături lansare de Falcon 9, motiv pentru care cantitatea de combustibil rămasă în prima treaptă după separare este redusă și nu îi permite să revină controlat la sol, iar ultima recuperare Falcon 9 pe barjă (29 ianuarie) a fost una mai dură decât de obicei, șocul fiind însă preluat de picioarele rachetei. Următoarea lansare Starlink este programată pentru luna martie.

---

O rachetă *Ariane 5* în varianta ECA (singura rămasă în uz în prezent) a lansat în noaptea de marți spre miercuri, de la centrul spațial Kourou din Guiana Franceză, doi sateliți de telecomunicații: un satelit japonez JCSAT-17 și unul sud-coreean, Geo-Kompsat 2B, ambii ajungând cu succes pe orbită geostaționară. Masa totală urcată de orbită de Ariane 5 a fost de 10.2 tone (masa sateliților, a conului protector și a sistemului SYLDA de desprindere a sateliților), iar sateliții s-au separat complet de rachetă la 31 de minute și 9 secunde după lansare. A fost al doilea zbor Ariane 5 din acest an și al 108-lea al rachetei operate de compania europeană Arianespace.

#+CAPTION: Lansarea rachetei Ariane 5 ECA de la Kourou, Guiana Franceză, cu sateliții de telecomunicație JCSAT-17 și Geo-Kompsat 2B (Sursa foto: Arianespace)
[[/img/ariane5feb20.jpg]]

---

Miercuri, 19 februarie la 23:07, o rachetă *Changzheng-2D* decola pentru prima dată de la centrul spațial Xichang, lansatorul fiind folosit până acum doar de pe rampa centrului spațial Jiuquan. Acesta a urcat pe orbită terestră joasă 4 sateliți XJS, care vor testa noi tehnologii de comunicație intrasatelitară, dar și între sateliți și stațiile de la sol. A fost a 4-a lansare din China din 2020 și a 45-a pentru lansatorul Changzheng-4D, care a suferit un singur eșec de la debutul din 1992.

*** Alte evenimente

Compania *Space Adventures* va oferi în viitorul apropiat zboruri orbitale pentru turiștii interesați, cu ajutorul *SpaceX* și a capsulei Dragon-2. Space Adventures este cunoscută pentru că a organizat în trecut zboruri spre Stația Spațială Internațională pentru turiștii spațiali, prin intermediul agenției spatiale ruse, folosind capsula Soyuz. Cel mai recent astfel de zbor fiind canadianul Guy Laliberté, care în 2008 a ajuns pe orbită la bordul capsulei Soyuz TMA-16. De atunci Space Adevantures a promis și zboruri în jurul Lunii la bordul unei capsule Soyuz modificată, însă acest lucru nu a mai avut loc.

De această dată însă, viitorii turiștii nu vor ajunge pe Stația Spațială Internațională, însă vor urca până la altitudini care nu au mai fost atinse în cazul unei orbite terestre din timpul programul Gemini. Primul astfel de zbor ar putea avea loc în 2021, cu 4 turiști la bord, care ar petrece până la 5 zile pe orbită. Prețul nu a fost făcut public, dar probabil este undeva în jurul valorii de 50 de milioane de dolari de persoană.

---

Doi cosmonauți au fost înlocuiți din echipajul viitoarei misiuni *Soyuz MS-19*, planificată pentru lansare în 9 aprilie 2020. Misiunea nu va fi amânată și este pentru prima dată când o rachetă Soyuz-2 va fi folosită pentru lansarea unui echipaj pe orbită. [[https://www.vedomosti.ru/politics/news/2020/02/19/823432-roskosmos-zamenit-ekipazh-ekspeditsii-k-mks][Presa rusă relatează]] că Nikolay Tikhonov s-a accidentat la un ochi, în timpul unei plimbări, din cauza unei... crengi. Este pentru a patra oară[fn:bul063] când un zbor orbital al lui Tikhonov a fost amânat, însă sunt șanse ca acesta să poată zbura în octombrie. Colegul său, Andrei Babkin, așteaptă o misiune orbitală de 20 de ani, dar a fost retras și el, pentru a permite unui echipaj de rezervă să zboare împreună. Astfel, Anatoli Ivanishin și Ivan Vagner îi vor înlocui pe Nikolay Tikhonov și Andrei Babkin, în timp ce NASA a declarat că Chris Cassidy nu va fi înlocuit și că acesta va zbura în aprilie.

[fn:bul063] Nikolay Tikhonov a făcut parte din echipajul de rezervă pentru Soyuz MS-02 și a fost promovat membru al echipajului principal pentru Soyuz MS-04. Însă datorită reducerii bugetului Roscosmos, Rusia a redus temporar de la trei la doi cosmonauți prezenți la bordul Stației Spațiale Internaționale, iar Nikolay Tikhonov nu a mai făcut parte din echipajul Soyuz MS-04. A fost ulterior inclus în Soyuz misiunea MS-10, dar datorită întârzierii modulului Nauka, nu a reușit să zboare nici de această dată. Tikhonov urma să zboare în misiunea Soyuz MS-15, dar schimbările de echipaj datorate accidentului Soyuz MS-10 au făcut ca să fie în cele din urmă distribuit în misiunea Soyuz MS-16, dar acum, din cauza unor probleme medicale, se vede din nou nevoit să-și amâne primul zbor spre orbită.

** Buletin Cosmic nr. 62 :soyuz2:h2a:iran:simorgh:solarobiter:atlasv:soyuz:ms13:
:PROPERTIES:
:EXPORT_FILE_NAME: 062
:EXPORT_DATE: 2020-02-12
:END:

*** Lansări orbitale

Joia trecută, la ora 23:42, o rachetă rusă *Soyuz-2.1b*, operată de compania europeană Arianespace, a lansat de la Baikonur un set de 34 de sateliți din constelația *OneWeb*, care își propune să concureze cu constelația Starlink a companiei SpaceX. OneWeb este o companie britanică, susținută financiar de Airbus, care dorește să lanseze 650 de sateliți la 1200 km altitudine pentru a oferi conexiune la internet oriunde pe suprafața Pământului. Altutidinea mai mare face ce numărul de sateliți necesari pentru o acoperire globală să fie semnificativ mai mic decât în cazul Starlink. OneWeb speră să lanseze între 30 și 36 de sateliți în fiecare lună, până la completarea constelației, lansarea de joi fiind a doua, după ce anul trecut au fost lansați doi sateliți pentru teste inițiale.

---

Duminică, 9 februarie, la ora 03:34 dimineața, o rachetă japoneză *H-IIA* a lansat de la centrul spațial din Tanegashima un satelit de observație pentru guvernul nipon. Detaliile satelitului *IGS Optical 7* sau ale orbitei acestuia nu au fost făcute publice, dar se pare că satelitul a ajuns pe o orbită heliosincronă, un caz special al unei orbite terestre joase, cu înclinație foarte ridicată, care îi permite să treacă în fiecare zi, la aceeași oră și același minut, deasupra aceluiași punct de pe suprafața Pământului. O rachetă japoneză H-IIB este programată pentru o lansare în luna mai, având la bord capsula HTV-9, cu provizii pentru Stația Spațială Internațională.

---

Tot duminică, Iranul a încercat o nouă lansare orbitală și aproape că au reușit să plaseze pe orbită satelitul *Zafar-1*: racheta *Simorgh* a părăsit rampa de lansare și a atins altitudinea de 540 de kilometri, însă satelitul nu a avut viteza necesară un traiectorii orbitale și a ajuns la câteva zeci de minute după lansare, pe fundul Oceanului Pacific. Este a 5-a lansare eșuată a Iranului, fără a contabiliza și explozia unei rachete Safir pe rampa de lansare, în 29 august anul trecut. Cu toate acestea, se pare că următoarea tentativă de lansare a unui satelit va avea loc în următoarele luni și de această dată va fi folosită o rachetă cu combustibil solid. Ultima dată când Iran a reușit o lansare orbitală (satelitul Fajr) a fost în 2015, când a fost folosită o rachetă Safir cu combustibil lichid.

---

*Solar Orbiter*, o sondă europeană care va studia în premieră polii Soarelui, a fost lansată luni dimineața, 10 februarie, la ora 06:03 minute de către o rachetă Atlas V, de la Cape Caneveral, Florida. Configurația rachetei Atlas V este interesantă, fiind singura rachetă care poate folosi un singur booster cu combustibil solid, asimetria propulsiei astfel generată fiind compensată de propulsorul principal. Va dura 3 ani și jumătate până când sonda va ajunge pe orbita finală, după ajustări realizate prin survoluri repetate ale Pământului și ale planetei Venus. Deși nu va ajunge la fel de aproape de Soare precum sonda spațială Parker, lansată anul trecut, Solar Orbiter va fi prima sondă care va surprinde imagini cu polii Soarelui, în timp ce sonda Parker va opera doar în zona ecuatorială a astrului. Solar Orbiter este un proiect al Agenției Spațiale Europene (*ESA*, în colaborare cu NASA), însă din păcate România nu este printre cele 16 țări participante în acest proiect.

#+CAPTION: Racheta Atlas V în configurația 411, lansând sonda europeană Solar Orbiter (/Sursa: [[https://twitter.com/ulalaunch/status/1226731549913178113/photo/1][United Launch Alliance]]/)
[[/img/atlasvso.jpg]]

*** Alte evenimente

Alexandr Skvortsov, Luca Parmitano și Christina Koch au revenit joi, 6 februarie, înapoi pe Pământ, la bordul capsulei *Soyuz MS-13*, în stepele din Kazahstan. Christina Koch a petrecut în spațiu 328 de zile, cu 12 zile mai puțin decât Scott Kelly, deținătorul recordului pentru cea mai lungă perioadă continuă petrecută pe orbită de un american. După plecarea celor trei, la bordul Stației Spațiale Internaționale au rămas trei astronauți, Jessica Meir, Andrew Morgan și Oleg Skripochka și aceștia se vor întoarce acasă în aprilie, când este planificată și prima lansare a unei capsule Soyuz din acest an. Echipajul stației spațiale va rămâne la doar 3 astonauți până când din Statele Unite vor începe lansările comerciale, asigurate de SpaceX și Boeing. Aterizarea Soyuz MS-13 a avut loc la ora 11:12 minute.

---

Se vehiculează luna mai pentru prima lansare Dragon-2 cu echipaj la bord, după ce datele ultimului test al capsulei par să nu evidențieze nici o problemă majoră a vehiculului. Din punct de vedere tehnic, capsula este gata pentru zbor, au mai rămas doar proceduri birocratice de rezolvat de către SpaceX și NASA înainte ca Doug Hurley și Bob Behnken să pornească spre Stația Spațială Internațională. Din 2011, după retragerea navetelor spațiale, nici un astronaut nu a mai fost lansat de pe teritoriul Statelor Unite, fiind cea mai lungă pauză de acest fel de la începutul erei spațiale din anii 60, însă în acest an atât SpaceX, cât și Boeing, par să fie gata să înceapă lansările comerciale ale astronauților spre orbită de la Cape Canaveral.

---

Varianta audio a acestui material poate fi ascultată pe site-ul [[https://radioromaniacultural.ro/buletin-cosmic-nr-62/][Radio România Cultural]].

** Buletin Cosmic nr. 61 :electron:cygnus:ng12:spitzer:sls:
:PROPERTIES:
:EXPORT_FILE_NAME: 061
:EXPORT_DATE: 2020-02-05
:END:

*** Lansări orbitale

Compania americană *Rocket Lab* a derulat joi, 30 ianuarie, prima sa misiune pentru misterioasă agenție de spionaj NRO, lansând un satelit de observație cu racheta *Electron*. Nu se cunosc detalii despre satelit, decât că acesta poartă indicativul NROL-151 și că se află pe orbită terestră joasă, la altitudinea de aproximativ 600 km și înclinație orbitală de 70.9 grade. Lansarea a avut loc de pe rampa LC-1 din Mahia, Noua Zeelandă, așa cum ne-a obișnuit Rocket Lab, însă o a doua rampă, plasată pe coasta de est a Statelor Unite, va fi inagurată în acest an, acest lucru permițând un număr mai mare de lansări a rachetei Electron. Lansarea de joi, de la ora 04:56 ora României, a fost a 11-a și a 10-a lansare consecutivă de succes pentru compania Rocket Lab. După separarea primei trepte, aceasta a revenit controlat prin atmosferă și a transmis telemetrie până la impactul cu apa oceanului, fiind a doua oară când Rocket Lab culege date despre parcursul treptei primare prin atmosferă, dorind ca în viitor să o recupereze, folosind însă un elicopter și nu o recuperare la sol, cum este cazul rachetelor Falcon 9. Următoarea lansare Electron ar putea avea loc la începutul lunii martie. 

#+CAPTION: Lansarea celei de-a 11-a rachete Electron, având la bord satelitul NROL-151 al National Reconaissance Office. /Sursa foto: [[https://www.rocketlabusa.com/gallery/][Rocket Lab]]/.
[[/img/NROelectron.jpg]]

*** Alte evenimente

Vinerea trecută, capsula *Cygnus NG-12* s-a desprins de Stația Spațială Internațională, după trei luni petrecute pe orbită. Lansată la 1 noiembrie 2019, aceasta a transportat peste 3.7 tone de provizii și echipamente pentru echipajul de la bord. Brațul robotic al stației a decuplat capsula de modulul american Unity și apoi capsula a plutit liberă, îndepărtându-se de avanpostul orbital. Înainte de a reveni distructiv prin atmosferă la finalul lunii februarie, capsula va rămâne pe orbita Pământului, la distanță sigură de stația spațială, pentru a derula o serie de experimente. Capsula Cygnus NG-12 a lansat deja 14 sateliți de mici dimensiuni, la câteva ore după desprinderea de ISS, grație unui sistem autonom de lansare montat la bord, unii dintre acești sateliți fiind asamblați la bordul stației spațiale de echipaj, folosind componente fabricate de o imprimantă 3D aflată pe ISS. Următoarea lansare a unei capsule Cygnus este programată pentru duminică, 9 februarie.

#+CAPTION: Capsula Cygnus NG-12, după desprinderea de Stația Spațială Internațională (Sursa foto: Oleg Skripochka/Roscosmos)
[[/img/ng12.jpg]]

---

Joi, 30 ianuarie, NASA a trimis ultimele comenzi spre telescopul spațial *Spitzer*. Acesta a fost lansat în 2003 și misiunea sa principală se întindea pe durata a doi ani și jumătate, însă a fost mereu extinsă. Telescopul, folosit pentru observații în infraroșu, face parte din seria celor patru Mari Observatoare spațiale: Hubble (folosit pentru observații în spectrul vizibil și UV), Compton (pentru raze gama) și Chandra (pentru raze X), fiind singurul dintre cele patru care nu a fost lansat de o navetă spațială, ci de o rachetă Delta II. Doar Hubble și Chandra mai sunt active, Compton fiind deorbitate în anul 2000, după 9 ani petrecuți pe orbită. Rolul telescopului Spitzer va fi preluat de viitorul telescop James Web, care va continua observațiile în domeniul infraroșu, utile, printe altele, și pentru a descoperi noi exoplanete. 

---

Treapta primară a rachetei *SLS* a ajuns la centrul Stennis al NASA și a început deja seria de teste care va culmina cu pornirea celor patru motoare RS-25, într-o simulare a unei lansări, un test critic înainte primei misiuni Artemis, programată deocamdată pentru finalul anului următor. Aeroject Rockedyne a livrat la Stennis și motoarele RL-10, folosite de treapta secundară a rachetei SLS. După testele de la Stennis, treapta primară va ajunge la centrul spațial Kennedy și va fi pregătită pentru lansare.

---

Astronomii amatori au observat că satelitul rusesc Kosmos-2542 s-a apropiat la doar câțiva kilometri de satelitul american de spionaj USA-245 (sau NROL-65, lansat în 28 august 2013 de o rachetă Delta IV Heavy). Având în vedere faptul că satelitul american pare a fi un satelit de observație de tip Keyhole-11, apropierea dintre cei doi sateliți nu pare să fie o coincidență: satelitul Kosmos-2542 a fost lansat în noiembrie 2019 de o rachetă Soyuz-2.1v de la cosmodromul militar Plesetsk, direct în planul orbital al satelitului american. Mai mult, la începutul anului, satelitul rusesc a efectuat o serie de manevre folosind propulsoarele de la bord, pentru a se apropia de NROL-65, până la distanțe de doar 13 km, de unde ar putea efectua o serie de observații prin care să determine caracteristicile sateliților Keyhole pe care SUA nu dorește să le facă publice.

---

Agenția spațială rusă *Roscosmos* ia în considerare o nouă misiune spre *Venus*, în colaborare cu NASA, misiune care ar conține cel puțin o sondă orbitală și un lander. Misiunea, denumită Venera-D, urmează să fie lansată cel mai devreme în 2029, folosind o rachetă Angara-A5 și proiectul urmează să coste aproximativ echivalentul a 260 milioane de dolari. Ultimul lander care a ajuns pe Venus a fost Vega-2, o sondă a fostei URSS, care a ajuns pe suprafața planetei în 1984. De atunci doar sonda europeană Venus Express a mai fost trimis pe orbita planetei vecine, deoarece condițiile de la suprafață sunt extrem de neprietenoase: presiunea de aproape 100 de ori mai mare decât pe Pământ, temperaturi de peste 400 de grade și nori din acid sulfuric. NASA explorează și posibilitatea de a trimite baloane în atmosfera lui Venus, însă nu a concretizat deocamdată nimic în acest sens.

---

Varianta audio a acestui material poate fi ascultată pe site-ul [[https://radioromaniacultural.ro/buletin-cosmic-nr-61/][Radio România Cultural]].

** Buletin Cosmic nr. 60 :eva:iss:jwst:progressms13:axiom: 
:PROPERTIES:
:EXPORT_FILE_NAME: 060
:EXPORT_DATE: 2020-01-29
:END:

*** Lansări orbitale

A patra lansare a unor sateliți Starlink (a treia lansare a unor sateliți operaționali) a avut loc miercuri, 28 ianuarie 2020, ora 16:06, de pe rampa SLC-40 de la baza forțelor aeriene de la Cape Canaveral din Florida. A fost în același timp al treilea zbor al treptei primare Falcon 9 cu seria B1051, care a mai lansat în spațiu capsula Dragon-2 în martie 2019 și satelitul Radarsat în iunie. După lansarea celor 60 de sateliți Starlink, prima treaptă a fost recuperată și de această dată pe barja /Of Course I Still Love You/, aflată în Atlantic, la 630 km depărtare de țărm, iar una dintre cele două jumătăți ale conului protector a fost și ea recuperată cu succes. A fost pentru a 49-a oară când SpaceX reușește recuperarea unei trepte primare. Fiecare satelit Starlink cântărește 260 de kilograme, ceea ce înseamnă că în total masa urcată de racheta Falcon 9 pe orbită a fost de 15.6 tone, lansările Starlink fiind cele mai grele încărcături lansate de rachetele Falcon 9 până în prezent (motiv pentru care recuperarea treptelor primare nu poate fi făcută la sol, ci doar pe barja plasată de-a lungul traiectoriei, în Oceanul Atlantic). Sateliții au fost lansați pe o orbită circulară cu altitudinea de 290 km și înclinație orbitală de 53 de grade, urmând ca aceștia să-și folosească propulsoarele cu krypton de la bord pentru a ajunge pe o orbită operațională la 550 de kilometri.

#+CAPTION: Racheta Falcon 9 (cu treapta primară B1051), lansând al 4-lea grup de sateliti Starlink. (sursa foto: [[https://twitter.com/GregScott_photo/status/1222535047170940928?s=20][Greg Scott]])
[[/img/starlink3.jpg]]

*** Alte evenimente

Italianul Luca Parmitano (ESA) și americanul Andrew Morgan (NASA) au efectuat sâmbătă, 25 ianuarie, ultima din cele 4 ieșiri în spațiu programate pentru repararea spectrometrului AMS-02 (deși inițial au fost programate 5 astfel de ieșiri). A fost deja a 3-a activitatea extravehiculară din 2020, a 227-a din istoria Stației Spațiale Internaționale, a 7-a pentru Morgan (care are un total de 45 de ore și 48 minute) și a 6-a pentru Parmitano (care are un total de 33 de ore și 9 minute). Activitatea extravehiculară a fost necesară pentru a înlocui o pompă exterioară, folosită pentru spectrometrului, instrument care nu a fost gândit inițial pentru a fi reparat, dar schimbarea sistemului de răcire îi poate prelungi semnificativ viața. Seria de 4 astfel de ieșiri în spațiu dedicate AMS-02 au fost cele mai complexe astfel de misiuni după cele dedicate reparării telescopului spațial Hubble. De asemenea, a fost a 9-a activitate extravehiculară pentru Expediția 61, un nou record pentru echipajul de la bordul ISS. În timpul celor 227 de ieșiri în spațiu de pe ISS, astronauții au petrecut în total 1428 de ore și 26 de minute în afara stației.

---

Un audit efectuat de un organism federal din SUA a concluzionat că este puțin probabil ca viitorul telescop spațial James Webb să fie lansat în martie 2021, așa cum este planificat în prezent, datorită întârzierilor acumulate în cadrul proiectului. Telescopul, a cărui dezvoltare a început în anii '90, trebuia să fie lansat undeva între 2007 și 2011 și să coste undeva între 1 și 3.5 miliarde de dolari, însă costurile sale au ajuns până în prezent la aproape 10 miliarde de dolari, devenind probabil cel mai scump satelit care urmează să fie lansat în spațiu. Lansarea urmează să fie asigurată de o rachetă europeană Ariane 5, care se va afla la finalul ciclului său de viață, urmând să fie înlocuită cu Ariane 6.

---

NASA își dorește să extindă Stația Spațială Internațională prin atașarea unor module private, și să înceapă astfel tranziția spre exploatarea comercială a stației, după ce aceasta nu va mai fi finanțată de agenția spațială americană, lucru care probabil se va întâmpla după anul 2030. Axiom Space este compania selectată recent de agenția spațială americană pentru dezvoltarea și lansarea a cel puțin un astfel de modul, care urmează să fie atașat de modulul Harmony și să extindă astfel activitățile care au loc la bordul avanpostului orbital. Primul modul construit de Axiom Space urmează să fie lansat în a doua jumătate a lui 2024.

---

Nava cargo Progress MS-13, andocată la modulul Pirs al Stației Spațiale Internaționale, și-a activat joi propulsoarele pentru a modifica orbita avanpostului orbital, o operațiune de rutină care are loc pentru alinierea traiectoriei stației cu viitoarele vehicule care urmează să fie lansate sau pentru a evita potențiale resturi orbitale care s-ar putea apropia prea mult de ISS. Astfel, la ora 17:15, motorul Progress MS-13 a fost pornit pentru 562 de secunde, după care la 17:23 același motor a funcționat pentru 282 de secunde. În total, delta-V pentru ISS a fost crescută cu 0.84 m/s iar noua orbită este 415.4 x 423.0 km (de la 414.7 x 421.2 km).

---

Varianta audio a acestui matarial poate fi ascultată pe site-ul [[https://radioromaniacultural.ro/buletin-cosmic-nr-60/][Radio România Cultural]].

** Buletin Cosmic nr. 59 :arianev:kuazhou:mars2020:firefly:eva:iss:spacex:dragon2:
:PROPERTIES:
:EXPORT_FILE_NAME: 059
:EXPORT_DATE: 2020-01-22
:END:

*** Lansări orbitale

Joia trecută, în 16 ianuarie la ora 05:02, o rachetă *Kuazhou-1A* a decolat de la centrul spațial Jiuquan pentru a pune pe orbită satelitul Yinhe-1 (227 kg), dedicat testării unor tehnologii de comunicații 5G. Acesta urmează să facă parte dintr-o constelație de aproximativ 1000 de sateliți plasați pe orbite joase, între 500-1000 km altitudine, pentru a asigura conexiuni 5G deasupra teritoriului Chinei. A fost a 10-a lansare a rachetei chinezești Kuazhou-1A de calibru ușor, toate zborurile acesteia derulându-se fără incidente neplăcute.

---

*Ariane 5* a debutat în 2020 cu doi sateliți de telecomunicații lansați joi, la ora 23:05 de la centrul spațial din Kourou, Guiana Franceză, rampa ELA-3. Cei doi sateliți cântăresc împreună 7888 kilograme, masă care include și adaptorul necesar plasării în conul protector al rachetei. Satelitul KONNECT al companiei Eutelsat (3619 kg)  a fost primul eliberat de treapta secundară a rachetei după ce aceasta a ajuns pe orbita dorită, urmat de satelitul indian GSAT-30 (3357 kg). Compania europeană Arianespace are în program 20 de lansări pentru acest an și speră să urce pe orbită nu mai puțin de 300 de sateliți. 

*** Alte evenimente

Vinerea trecută, *SpaceX* a mai făcut un pas important spre prima lansare a unui echipaj spre Stația Spațială Internațională, testând sistemul de urgență proiectat pentru a îndepărta capsula *Dragon-2* de racheta Falcon 9, la scurt timp după lansare, în cazul în care racheta ar avea probleme și ar pune în pericol echipajul. Testul, derulat de pe rampa LC-39A de la Kennedy Space Center, a fost un succes: la aproximativ 90 de secunde după lansare, în timp ce racheta trecea prin zona cu presiune maximă asupra vehiculului (presiune cauzată de accelerarea rachetei și de densitatea atmosferei), motoarele SuperDraco de la bord s-au activat și au îndepărtat capsula de racheta Falcon 9. Din păcate, racheta, ramasă fără un profil aerodinamic corespunzător, nu a supraviețuit presiunii exercitate de atmosferă și a explodat, așa cum fusese prevăzut, la distanță sigură de capsulă. Dragon-2 a revenit ulterior cu bine înapoi, fiind recuperată din apele Atlanticului, după ce a derulat și un test al celor trei parașute destinate să frâneze capsula suficient de mult pentru un impact cu apa la o viteză suportabilă pentru echipaj. Treapta primară distrusă în urma acestui test (B1046) s-a aflat la al 4-lea său zbor și a fost prima treaptă falcon 9 Block 5 folosită de SpaceX. Capsula a avut numărul C205, fiind a 5-a capsulă Dragon-2 construită de SpaceX: C201 a zburat spre ISS în misiunea DM-1 și a fost ulterior distrusă într-un test ulterior, C202 este folosită doar pentru teste iar soarta capsulelor C203 și C204 nu a fost făcută public de către SpaceX. Urmatoarea misiune, DM-2, care va însemna primul zbor al unui echipaj la bordul unei rachete Falcon 9, va implica o nouă capsulă, C206.

#+CAPTION: Momentul în care motoarele SuperDraco ale capsulei Dragon-2 sunt activate și aceasta se desprinde de racheta Falcon 9 (Sursa: [[https://www.flickr.com/photos/spacex/49422294602/in/photostream/][SpaceX]])
[[/img/cdled.jpg]]

---

Un test static al rachetei Alpha, dezvolată de *Firefly Aerospace* în Texas, s-a încheiat joi cu un incendiu pe rampa de lansare, însă din fericire nimeni nu a fost rănit. Firely Aerospace speră ca Alpha să poată lansa pe orbita terestră joasă încărcături utile de până la o tonă (sau 600 de kilograme pe orbită heliosincronă). Alpha este o rachetă în două trepte, prima treaptă fiind propulsată de 4 motoare Reaver-1 alimentate cu kerosen și oxigen lichid, în timp ce pentru a doua treaptă Firely va folosi un motor Lightning-1. Costul unei lansări va fi undeva în jurul a 15 milioane de dolari (spre comaparație, Electron, racheta companiei RocketLab, lansează 150 de kilograme pe orbită heliosincronă cu aproximativ 5.7 milioane de dolari). 

---

Luni, Jessica Meir și Christina Koch au derulat a 5-a și ultima activitate extravehiculară dedicată înlocuirii bateriilor externe ale Stației Spațiale Internaționale (*ISS*). Cele două astronaute au petrecut 6 ore și 58 de minute în afara ISS și toate obiectivele misiunii au fost îndeplinite. În urmatoarea perioadă mai este programată încă o activitate extravehiculară, dedicată de această dată prelungirii vieții spectrometrului AMS-02 plasat de asemenea în afara ISS, la care vor lua parte italianul Luca Parmitano și americanul Andre Morgan.

---

*XS-1* (rebotezat *XS-P*) /Phantom Express/ trebuia să fie un vehicul care să fie capabil să zboare în spațiu de 10 ori în 10 zile, folosind un motor AR-22, derivat din legendarul RS-25 (folosit și de navetele spațiale sau de viitoarea rachetă SLS). Cel puțin acesta era scopul inițial al programului pornit de DARPA și derulat de Boeing, însă Boeing a anunțat în cursul acestei săptămâni că a decis să se retragă din program, după 10 milioane de dolari cheltuite începând din 2017. Phantom Express urma să fie lung de 30.5 metri și să poată urca pe orbită terestră joasă 1361 kg, iar primele teste au fost programate pentru acest an.

---

Peste 28000 de elevi americani au trimis propuneri pentru numele viitorului rover marțian care va pleca spre planeta Marte în această vară. NASA a ales 9 variante pe care le supune acum unui vot public, variante din care ar putea alege numele roverului denumit deocamdată *Mars2020*. Cele 9 variante sunt Tenacity, Courage, Vision, Fortitudine, Endurance, Clarity, Perseverence, Promise și Ingenuity. Mai sunt doar câteva zile în care [[https://mars.nasa.gov/mars2020/participate/name-the-rover/][puteți vota și voi]]! Lansarea roverului este planificată pentru 17 iulie 2020, la bordul unei rachete Atlas V, și acesta va ajunge în 18 februarie 2021 în craterul marțian Jezero, unde va căuta urme de viață.

** Buletin Cosmic nr. 58 :cz2d:iss:exomars:haybusa2:orel:
:PROPERTIES:
:EXPORT_FILE_NAME: 058
:EXPORT_DATE: 2020-01-15
:END:

*** Lansări orbitale
Marți, 14 ianuarie 2020, ora 04:53, o rachetă *Changzheng-2D* a lansat pe orbită satelitul Kuanfu-1 de la centrul spațial Taiyuan. Satelitul face parte din constelația Jilin-1, folosită de sectorul civil din China pentru observații ale suprafeței Pământului. Alături de acesta, în spațiu au ajuns și sateliții Aleph-1 (Argentina) și Tianqi-5 (China).

*** Alte evenimente

Jessica Meir și Christina Koch au reînceput seria de activități extravehiculare dedicate schimbării bateriilor externe ale Stației Spațiale Internaționale. *EVA-225* a început miercuri la ora 13:30 și durat 7 ore și 29 de minute. Toate obiectivele au fost îndeplinite, cu toate că luminile căștii Christinei Koch au avut unele probleme și nu au funcționat pe durata ieșirii în spațiu. O nouă astfel de activitate extravehiculară este programată pentru 20 ianuarie, la care vor participa tot Meir și Koch. O altă activitate vehiculară de rutină, care urma să fie efectuată din sectorul rusesc al stației, a fost amânată pentru o dată nespecificată deocamdată, pentru că înlocuirea bateriilor are prioritate în acesr caz. Sectorul american mai are programate în perioadă următoare două activități extravehiculare, următoarea (EVA-226)  pentru finalizarea înlocuirii bateriilor iar în 25 ianuarie, Andrew Morgan și Luca Parmitano (EVA-227) vor termina de reparat și spectrometrul AMS-02 plasat în afara ISS.

#+CAPTION: Christina Koch și Jessica Meir au efectuat deja împreună două activități extravehicule, pentru schimbarea bateriilor externe ale Stației Spațiale Internaționale (/Sursa foto/: [[https://blogs.nasa.gov/spacestation/2020/01/15/spacewalkers-begin-work-to-upgrade-power-systems/][NASA]])
[[/img/koch_meir.jpg]]

---

După ce a încheiat cu succes misiunea în jurul asteroidului Ryugu, sonda *Hayabusa2* se îndreaptă în prezent spre Pământ pentru a livra o capsulă ce ar trebui să conțină fragmente din solul asteroidului. Însă agenția spațială japoneză a anunțat că a decis să continue misiunea sondei și după decembrie 2020, pentru că aceasta se află într-o formă excelentă, și după ce capsula cu fragmentele de sol extraterestru se va desprinde și reveni pe Pământ, sonda rămasă în spațiu va realiza un ocol al planetei noastre și se va îndrepta spre o nouă țintă, care urmează să fie identificată, dar care va fi un nou asteroid pe care urmează sonda urmează să-l intercepteze și survoleze.

---

Un nou test al parașutelor *ExoMars* a avut loc luni și a fost un succes. Pentru ca sonda să plece spre Marte în fereastra din acest an (luna iulie-august), încă alte două teste planificate pentru februarie și martie trebuie să se încheie cu bine pentru agenția spațială europeană. Testele sunt derulate în SUA, în colaborare cu JPL, după ce anul trecut au fost identificate unele probleme care amenințau să amâne a doua lansare a programului ExoMars pentru 2022, următoarea oportunitate de a trimite sonde spre Marte. ESA are pe orbita marțiană sonda TGO, însă landerul Schiaparelli s-a prăbușit pe Marte în 2016.

---

Agenția spațială rusă [[https://ria.ru/20200113/1563348630.html][a alocat peste 8 miliarde de ruble]] (echivalentul a 130 de milioane de dolari) pentru realizarea unei a doua capsule *Orel* în 2021. Dacă prima capsulă de acest fel va fi doar un prototip folosit pentru zboruri test ale rachetelor Angara-A5 și Yenisi în 2023 și respectiv 2028, cea de-a doua capsulă urmează să fie folosită pentru zboruri cu echipaj spre Stația Spațială Internațională, înlocuind astfel venerabila capsulă Soyuz, sau spre Lună (2029), conform celor mai optimiste planuri ale Roscosmos.

---

Vineri, 10 ianuarie, [[https://www.nasa.gov/press-release/nasa-s-newest-astronauts-ready-for-space-station-moon-and-mars-missions][NASA a prezentat]] noua generație de astronauți, al 22-lea grup de la celebri *Mercury Seven* din 1959 (absovenții din acest an au primit oficial porecla *Țestoasele*). Este vorba despre 11 noi absolvenți americani și 2 din partea agenției spațiale canadiene, care se adaugă celor 37 de astronauți deja existenți în cadrul agenției spațiale americane. Printre aceștia probabil se află și următorii oameni care vor păși pe Lună, în cadrul programului Artemis, dar până atunci vor participa și la zborurile spre Stația Spațială Internațională. Programul de pregătire a durat doi ani și cei 11 noi astronauți au fost selectați dintr-un număr record de 18000 de persoane care s-au înscris pe lista NASA.

** Buletin Cosmic nr. 57 :spacex:starlink:falcon9:cz3b:crs19:
:PROPERTIES:
:EXPORT_FILE_NAME: 057
:EXPORT_DATE: 2020-01-08
:END:

*** Lansări orbitale

Marți dimineață la ora 04:19, *SpaceX* a reușit prima lansare orbitală a anului, urcând pe orbită încă 60 de sateliți *Starlink*, folosind o rachetă *Falcon 9*, a cărei treaptă primară B1049 a zburat astfel a patra oară. Lansarea a avut loc de pe rampa SLC-40 de la Cape Canaveral și treapta primară a fost recuperată, din nou, pe barja OCISLY. Din păcate, tentativa de recuperare a conului protector nu a reușit. Cei 60 de sateliți au cântărit 15.4 tone și în prezent SpaceX deține 180 de sateliți plasați pe orbită terestră joasă.

A fost a 78-a lansare Falcon 9, a 46-a lansare de pe rampa SLC-40 de la Cape Canaveral și a 48-a recuperare cu succes a unei trepte primare.

#+CAPTION: Lansarea celui de-a treilea set de sateliți Starlink de către o rachetă Falcon 9 a cărei treaptă primară a fost folosită pentru a patra oară și recuperată din nou pe barja OCISLY (/Sursa foto/: [[https://www.flickr.com/photos/spacex/49347368496/][SpaceX]])
[[/img/starlink2.jpg]]

---

A doua lansare orbitală a anului a avut loc tot marți, 7 ianuarie: o rachetă *Changzheng-3B* de pe rampa LC-2 de la centrul spațial Xichang a urcat pe orbită satelitul militar TJSW-5, la ora 17:20, un satelit misterios despre care China nu a publicat prea multe detalii. Racheta a urcat satelitul pe orbită geostaționară de transfer, urmând ca ulteior satelitul să ajungă pe orbita geostaționară finală în următoarea perioadă.

*** Alte evenimente

Marți, capsula *Dragon CRS-19* s-a desprins de brațul robotic al Stației Spațiale Internaționale (la ora 12:05) și a revenit în sigurannță pe Pământ câteva ore mai târziu (17:40). Dragon CRS-19 a petrecut 30 de zile cuplată cu modulul Harmony al ISS. În timpul manevrelor de îndepărare de Stația Spațială Internațională, un jet al motoarelor Dragon a lovit panourile solare ale capsulei Cygnus NG-12, cuplată cu ISS la portul Unity, iar evenimentul este investigat în prezent de NASA, care încearcă să evite contaminarea panourilor solare ale vehiculelor.

--- 

Agenția spațială indiană (ISRO) a anunțat că misiunea [[https://www.bbc.com/news/world-asia-india-50965778][Chandrayan-3]] a primit undă verde și este posibil ca lansarea noii sonde să aibă loc chiar în acest an. Misiunea va încerca din nou să aselenizeze o sondă și un mic rover pe Lună, la fel ca și Chandrayaan-2, exact în aceeași regiune și va costa mai puțin pentru că de această dată nu va mai exista și o sondă orbitală (misiunea va folosi sonda orbitală Chandrayaan-2, care este funcțională și ISRO speră ca aceasta să rămână cel puțin 2 ani pe orbita Lunii). 

---

Agenția spațială chineză are un nou site dedicat misiunii selenare *Chang’E-4*, care acum aproape un an a devenit prima sondă care a ajuns pe fața îndepărtată a Lunii. Poate e surprizător, dar site-ul are o grămadă de date științifice și este [[http://moon.bao.ac.cn/index_en.jsp][disponibil și în limba engleză]]. 

---

*Arianespace* a terminat investigația cu privire la eșecul misiunii *Vega* din iulie, când satelitul Falcon Eye 1 nu a mai ajuns pe orbită din cauza dezintegrării treptei secundare. După 14 lansări cu succes, în iulie treapta primară cu motoare cu combustibil solid P80 a funcționat impecabil, însă după separare, chiar dacă motorul Zefir-23 a pornit fără probleme, o anomalie s-a produs după 14 secunde de la activarea sa și racheta a deviat semnificativ de la traiectorie, în cele din urmă dezintegrându-se. Nu au fost oferite detalii tehnice despre motivele eșecului, însă Arianespace a precizat că racheta va reveni pe rampa de lansare în acest an, fiind convinsă că problema a fost identificată și înlăturată. Vega este folosită pentru încărcături ușoare, completând portofoliul Arianespace care deține lansatorul greu Ariane 5 și închiriază și lansatorul mediu Soyuz-2 de la agenția spațială rusă.

** Buletin Cosmic nr. 56 :cz5:rockot:progress:soyuz:iss:
:PROPERTIES:
:EXPORT_FILE_NAME: 056
:EXPORT_DATE: 2020-01-01
:END:
   
*** Lansări orbitale

Vineri la ora 01:12, de la cosmodromul Plesetsk a decolat ceea ce probabil a fost ultima rachetă Rockot, având la bord trei sateliți de comunicații Gonets-M care au ajuns pe orbită terestră joasă. Rockot folosește tehnologie dezvoltată în Ucraina și de aceea Rusia a decis să o înlocuiască cu Angara-1 sau Soyuz-2v, cel puțin pentru lansările militare, având în vedere contextul geopolitic actual. Lansările civile ale rachetei Rockot ar putea salva proiectul ruso-ucrainean, însă în prezent nici un client nu s-a arătat interesat de această rachetă. Rockot este dezvoltată din fosta rachetă balistică intercontinentală UR-100 (cunoscută și sub numele SS-19 Stiletto), care folosește treapta superioară Briz-KM. Este posibil ca în viitor, o versiune Rockot-2 să fie construită folosind exclusiv tehnologie rusă, însă dacă acest lucru se va întâmpla, nu va fi mai devreme de 2021.

#+CAPTION: Probabil ultima lansare a unei rachete Rockot, de la cosmodromul militar Plesetsk (/Sursa foto/: [[https://www.roscosmos.ru/27904/][Roscosmos]])
[[/img/rockot.jpg]]

---

După două zboruri problematice (primul cu emoții pentru inginerii chinezi și al doilea zbor ratat), lansatorul greu chinezesc Changzheng-5 a revenit pe rampa de lansare și vineri, 27 decembrie, ora 14:45, a urcat pe orbită geostaționară satelitul Shijian-20, unul dintre cei mai grei sateliți chinezești de telecomunicație, un prototip pentru viitorii sateliți de acest fel, dezvoltați pe noua platformă DFH-5. Changzheng-5 este comparabil cu Ariane-5, Delta IV Heavy, Falcon 9 sau Proton-M și este vital pentru planurile viitoare ale Chinei: asamblarea pe orbită a unei noi stații spațiale, lansarea unei noi capsule pentru viitoarele zboruri cu echipaj (septembrie 2020), trimiterea unei noi sonde Chang'e spre Lună (undeva spre finalul anului 2020, pentru a aduce ulterior pe Pământ eșantioane de sol selenar) și o lansare spre Marte (23 iulie 2020).

*** Alte evenimente

*Progress MS-13* și-a folosit propulsoarele de la bord vineri, 27 decembrie, pentru a modifica orbita Stației Spațiale Internaționale și pentru a pregăti revenirea pe Pământ a capsulei Soyuz MS-13, în februarie 2020. Progress MS-13 și-a activat de două ori motoarele pentru această manevră, iar acum parametri orbitali ai stației sunt: 415.9 km x 439.1 km, înclinație orbitală 51.66 și o perioadă de 92.87 minute.

---

În speranța că Statele Unite vor reîncepe din 2020 lansările de echipaje spre Stația Spațială Internațională (ISS), Rusia va reîncepe din 2021 lansările de *turiști spațiali* la bordul capsulei Soyuz, pentru un preț de aproximativ 40 milioane de dolari/zbor, preț stabilit recent de RSC Energia, compania care produce, printre altele, capsulele Soyuz. De fapt, asamblarea capsulei Soyuz-MS, care o va duce pe austriaca Johanna Maislinger pe ISS în 2021 a început în aceste zile. Maislinger este deocamdată singura persoană pe lista viitorilor turiști spațiali care vor ajunge pe ISS la bordul unei capsule Soyuz.

---

China conduce *clasamentul numărului de lansări* cu 34 de tentative și 32 de reușite; SUA este pe locul 2 cu 27 de încercări și tot atâtea reușite (inclusiv rachetele Electron, operate de o companie americană); Rusia este pe locul 3 cu 25 de lansări reușite (inclusiv rachetele Soyuz lansate din Guiana Franceză de compania Arianespace). Europa a avut 6 tentative și o nereușită (Vega), fiind depașită de India la golaveraj cu 6 tentative și tot atâtea reușite. Japonia a avut 2 lansări în 2019, ambele reușite iar clasamentul este încheiat de Iran cu 2 lansări și tot atâtea eșecuri, plus explozia unei rachete pe rampa de lansare. În total 102 tentative orbitale, 97 de reușite și 5 eșecuri. În 2018 au fost 114 lansări orbitale (111 de succes), fiind pentru prima dată după 1990 când numărul lansărilor orbitale au depășit 100.

Într-un clasament al centrelor spatiale, primul loc este împărțit între Cape Canaveral, Baikonur și Xichang, fiecare cu câte 13 lansari.

Soyuz-2 conduce clasamentul rachetelor cu cele mai multe lansări: 15, urmată de Falcon cu 13 lansări și Changzheng-3 cu 12 lansări. Deși Soyuz-2 înseamnă 2.1b/STB (7 lansări), 2.1a/STA (6 lansări) și 2.1v (2 lansări), în timp ce Falcon înseamnă Falcon 9 Block 5 (11 lansări) și Falcon Heavy (2 lansări).

2019 a văzut revenirea lansatorului Changzheng-5 (foto), dar și ultimul zbor al rachetelor Delta IV Medium, Soyuz-FG și Rockot. Au debutat rachetele chinezești Hyperbola-1 și Jielong-1 și variantele PSLV-DL și PSLV-QL ale lansatorului indian.

** Buletin Cosmic nr. 55 :atlasv:cst100:iss:cz4b:
:PROPERTIES:
:EXPORT_FILE_NAME: 055
:EXPORT_DATE: 2019-12-25
:END:

*** Lansări orbitale

Vineri la ora 13:36, o rachetă Atlas V a lansat capsula CST-100 Starliner, varianta companiei Boeing prin care aceasta încearcă să lanseze astronauți pe orbită în viitorul apropiat. Lansatorul Atlas V a fost folosit într-o variantă unică, N22, adică fără con protector, cu două boostere auxuliare și cu o treaptă superioară Centaur cu două motoare. Racheta a funcționat impecabil și a înscris capsula pe o orbită suborbitală (73x181 km, 51.6 înclinație orbitală), conform planului. 

Deși Atlas V era perfect capabilă să insereze capsula pe orbită stabilă, Boeing dorea să folosească motoarele destinate sistemului de anulare al lansării pentru inserția finală a capsulei pe orbită, însă din cauză că ceasul computerului de bord a fost defazat cu 11 ore(!), manevra nu a fost executată și capsula risca astfel să se prăbușească înapoi pe Pământ. Mai mult decât atât, inginerii de la sol nu au avut o perioadă acces la telemetria capsulei pentru că sateliții din rețeaua TDRSS nu au fost aliniați astfel încât să poată comunica cu capsula. În cele din urmă însă, după o serie de mici manevre ale propulsoarelor de la bord, capsula a fost salvată și plasată pe o orbită circulară stabilă, la o altitudine de 250 km. Aceste manevre însă au consumat din combustibilul aflat la bord și astfel întâlnirea și andocarea programată să aibă loc cu Stația Spațială Internațională au fost amânate. 

#+CAPTION: Racheta Altas V N22, cu capsula CST-100 Starliner "Calypso", înainte de lansare.
[[/img/atlasvcst100.jpg]]

Duminică, la două zile după lansare, capsula a revenit controlat înapoi pe Pământ, validând o mare parte din procedurile necesare unei misiuni cu echipaj (testarea sistemului de navigație, testarea sistemului de andocare, comunicarea de la distanță cu ISS, revenirea în siguranță pe Pământ). Aterizarea a avut loc în bune condiții la baza aeriană White Sands din New Mexico și NASA s-ar putea să nu mai solicite repetarea acestui zbor și să permită folosirea viitoarei capsule pentru un zbor cu echipaj la bord, lucru care probabil se va întâmpla anul viitor. După încheierea misiunii, Boeing a decis ca numele capsulei să fie Calypso. Aceasta va putea fi refolosită în viitor, dar pentru misiunea cu echipaj Boeing va folosi o capsulă nouă. Având în vedere că durata de pregătire a unei capsule pentru un nou zbor este de 45 de zile, Boeing consideră că poate îndeplini sarcinile din contractul CCDev cu NASA folosind trei astfel de capsule. Prima, Calypso, este cea care a zburat în misiunea test, iar celelalte două sunt aproape de a fi finalizate.

---

Tot vineri, o rachetă chinezească Changzheng-4B a lansat satelitul de observație CBERS-4A (dezvoltat în urma unei colaborări între China și Brazilia), dar și ETRSS-1, primul satelit pentru Etiopia, realizat de asemenea cu psirjin financiar chinezesc. Lansarea a avut loc la ora 05:21, de la centrul spațial Taiyuan, rampa LC9. Sateliții au fost plasați pe orbită heliosincronă. Lansarea de vineri a fost a 35-a pentru racheta Changzheng-4B, care poate urca până la 2.8 tone pe orbită heliosincronă.

--- 

Marți, 24 decembrie, a avut loc a 1500-a lansare de la Baikonur. Racheta Proton-M, folosind treapta superioară Block DM-03, a lansat satelitul meteo Elektro-L3 (de peste 2 tone) pe orbită geostaționară. A fost a cincea lansare Proton-M din acest an, a 100-a lansare orbitală din 2019 și a 109-a lansare Proton-M din 2001, de când a fost introdusă această variantă a rachetei rusești (și a 98-a lansare cu succces). În același timp, a fost a 5-a lansare a unei rachete Proton-M cu o treaptă superioară DM-03 din 2010 (deși doar a treia care a putut fi folosită pentru că primele două au fost pierdute în urma unor lansări eșuate). DM-03 este o treaptă superioară evoluată din venerabila DM-02 și este propulsată de un motor RD-58F, urmând să fie folosită pentru noul lansator Angara.

#+CAPTION:Cele 6 motoare RD-275M care propulsează prima treaptă a unei rachete Proton-M, în timpul lansării cu numărul 100 din anul 2019 și a 1500-a lansare de la Baikonur. (Sursă foto: /Roscosmos/)
[[/img/protonm.jpg]]

*** Alte evenimente

Începând cu 20 decembrie (ziua în care a avut premiera cel mai recent film Star Wars), [[http://www.spaceforce.mil/][Space Force]] a devenit oficial a 6-a ramură a armatei Statelor Unite, primul serviciu de acest fel înființat după Forțele Aeriene în 1947. Aproximativ 16000 de militari din cadrul Forțelor Aeriene vor fi gradual transferați spre Forțele Spațiale. O altă urmare ar putea fi și redenumirea, în viitorul apropiat, a unor baze ale forțelor aeriene care au atribuții în activități spațiale (/Vandenberg/, /Patterson/ sau /Cape Canaveral/).

---

Satelitul rusesc Meteor-M 2-2 a suferit miercuri, 18 decembrie, o coliziune cu un meteroid sau un fragment de deșeu orbital și a fost nefuncțional câteva zile. Între timp inginerii au reușit să-l stabilizeze și acum este din nou funcțional. Satelitul are 2750 de kilograme și a fost lansat în 5 iulie de o rachetă Soyuz-2.1b/Fregat-M pe orbită heliosincronă 812x817 km, înclinație 98.56 grade. Evenimentul este investigat și în prezent deoarece nu se cunoaște cu exactitate originea fragmentului care a provocat coliziunea.

** Buletin Cosmic nr. 54 :spacex:falcon9:cz3b:soyuz:bennu:
:PROPERTIES:
:EXPORT_FILE_NAME: 054
:EXPORT_DATE: 2019-12-18
:END:

*** Lansări orbitale

A doua lansare *SpaceX* din această lună a urcat marți dimineața pe orbită satelitul de telecomunicații JCSAT-18 de pe rampa SLC-40 a complexului spațial Cape Canaveral, Florida. A fost a 77-a lansare pentru o rachetă *Falcon 9* și al treilea zbor pentru prima treaptă a rachetei folosite miercuri, aceasta fiind folosită și în două lansări precedente a capsulei Dragon spre Stația Spațială Internațională. De asemenea, a fost și cel mai scurt interval de timp dintre două lansări Falcon 9 de pe aceeași rampă, pentru că în urmă cu doar 11 zile, tot de pe SLC-40, decola misiunea Dragon CRS-19 (recordul procedent fiind de 12 zile, între lansările CRS-18 și satelitul AMOS-17, în august), rampa putând fi pregătită pentru un nou zbor în minimum 7 zile. Satelitul de JCSAT-18 a cântărit 6.8 tone, aproape de limita rachetei Falcon 9 pentru lansări spre orbita geostaționară.

Treapta primară B1056 a fost recuperată și de această dată pe barja /Of Course I Still Love You/, plasată în Atlantic, însă recuperarea conului protector nu a reușit de această dată, deși două vase așteptau să prindă din zbor cele două jumătăți ale conului, care au căzut însă în apele oceanului, nu departe de locul unde erau așteptate. Acestea costă aproape 6 milioane de dolari, aproximativ 10% din costul total al unei rachetei Falcon 9.

#+CAPTION: Treapta primară Falcon 9 (seria B1059), transportată în portul Cape Canaveral, după recuperarea pe barja /Of Course I Still Love You/, în urma misiunii CRS-19 din 5 decembrie 2019. /Sursa foto/: [[https://www.flickr.com/photos/spacex/49185149122/][SpaceX]].
[[./img/ocisly.jpg]]

---

Deși au mai rămas câteva zile din 2019, China va încheia din nou anul ca lider într-un clasament general al numărului de rachete lansate spre orbită. Luni, o nouă rachetă *Changzheng-3B* completa cu încă doi sateliți Beidou constelația chinezească dedicată serviciului propriu de localizare prin satelit (similar ca performanțe cu sistemul GPS sau Galileo). Beidou numără astăzi 33 de sateliți activi aflați pe orbită, China fiind la doar o lansare distanță pentru a ajunge la numărul de 35 de sateliți, necesari pentru o acoperire globală completă. Acest lucru se va întâmpla în 2020, pentru că au mai rămas două lansări în 2019 din China, din care una sperăm să fie revenirea racehtei Changzheng-5, cel mai puternic lansator chinezesc, vital pentru viitoarele misiuni chineești spre Lună sau Marte, dar și pentru asamblarea viitoarei stații spațiale chinezești.

Lansarea Changzheng-3B a fost ultima din 2019 de la centrul spațial Xichang și a 32-a pentru China în 2019, iar racheta a folosit treapta superioară YZ-1 pentru a plasa cei doi sateliți Beidou, care cântăresc aproximativ o tonă fiecare, la 21500 kilometri altitudine și înclinație orbitală de 55.5 grade.

---

Ultima lansare a unei rachete Soyuz din 2019 a avut loc miercuri de la centrul spațial din Guiana Franceză și a urcat pe orbită 5 sateliți. Lansarea a avut loc la ora 10:54 de pe rampa ELS din Kourou, fiind un zbor operat de compania europeană Arianespace, racheta fiind folosită în configurația Soyuz-STA. Toți cei 5 sateliți de la bord au ajuns pe orbită heliosincronă: satelitul italian COSMO-SkyMed pentru observații radar, pentru sectorul civil și militar (2205 kg), telescopul spațial european CHEOPS (273 kg), care va căuta și va studia planete extrasolare timp de cel puțin 3 ani și jumătate, plus alți trei sateliți europeni de mici dimensiuni OPS-SAT (7 kg), EyeSat (7 kg)  și ANGELS (27 kg). Arianespace a anunțat că va renunța să mai închirieze rachete rusești Soyuz-2 după ce Ariane 6 va deveni activă, deoarece configurațiile Ariane 6 poate acoperi și zona pentru care racheta Soyuz-2 este necesară, pentru a acoperi întregul spectru de mase (lansator mediu, alături de lansatorul ușor Vega sau lansatorul greu Ariane 5 din prezent).

#+CAPTION: Lansarea Soyuz-STA din 18 decembrie 2019 de la Kourou, Guiana Franceză, având la bord sateliții COSMO-SkyMed, CHEOPS, OPS-SAT, EyeSat și ANGELS (Sursa foto: [[https://twitter.com/Arianespace/status/1207293851238617089/photo/1][Arianespace]])
[[./img/soyuzsta.jpg]]

*** Alte evenimente

Inginerii NASA au identificat locul de unde sonda *OSIRIS-REx* va preleva probe de pe suprafața asteroidului *Bennu*: este vorba despre o zonă denumită Privighetoarea (/Nightingale/), situată într-un crater din emisfera nordică a asteroidului. Criteriile au fost o granulație suficient de mică a materialului din zona respectivă, dar și un acces cât mai facil al sondei, pentru a nu fi incomodată de bolovani sau alte forme de relief specifice. Se crede că solul din zona respectivă este relativ tânăr și fiind expus unor temperaturi mai scăzute decât alte părți ale asteroidului, ar conserva mai bine compușii chimici prezenți, ajutând astfel oamenii de știință să poată reconstrui mai exact istoria acestuia. Înainte de prelevare, sonda va efectua două survoluri ale zonei, la 500, respectiv 250 de metri distanță, după care vor urma două repetiții înainte de prelevarea materialului de la sol, programată pentru 25 august 2020. Dacă OSIRIS-REx va întâmpina probleme, o nouă oportunitate pentru prelevare va fi în toamna anului viitor.

Sonda OSIRIS-Rex a fost lansată în 8 septembrie 2016 și în 31 decembrie 2018 s-a înscris pe orbita asteroidul Bennu, care este cel mai mic corp în jurul căruia o sondă interplanetară a putut să orbiteze pe o traiectorie stabilă. OSIRIS-REx îl va părăsi însă pe Bennu în martie 2021, pentru a aduce pe Pământ probe de sol de pe suprafața acestuia, în septembrie 2023.

#+CAPTION: Locul de pe suprafața asteroidului Bennu de unde sonda OSIRIS-REx va încerca să preleveze probe de sol, în 25 august 2020. /Sursa foto: [[https://www.nasa.gov/press-release/x-marks-the-spot-nasa-selects-site-for-asteroid-sample-collection/][NASA]]/
[[/img/nightingale.jpg]]

---

Varianta audio a acestui material poate fi ascultată la [[https://radioromaniacultural.ro/buletin-cosmic-nr-54/][Radio România Cultural]].

** Buletin Cosmic nr. 53 :soyuz2:progress:pslv:newshepard:electron:
:PROPERTIES:
:EXPORT_FILE_NAME: 053
:EXPORT_DATE: 2019-12-11
:END:

*** Lansări orbitale

Vineri, 6 decembrie 2019 (10:18), a avut loc a zecea lansare a unei rachete *Electron* (denumită /Running our of fingers/), de pe rampa LC-1 din Mahia, Noua Zeelandă. Șapte sateliți de mici dimensiuni au ajuns astfel pe orbită terestră joasă, printre care și satelitul japonez ALE-2, ce urmează să testeze o tehnică pentru a genera o ploaie artificială de meteori, pentru un spectacol la sol care ar putea fi inclus în festivitatea de deschidere a jocurilor olimpice de vară de la Tokyo.

Lansarea a fost una importantă pentru compania americană Rocket Lab deoarece a testat posibilitatea ca treapta primară a rachetei să reintre controlat în atmosferă și să rămână intactă până la impactul cu apa Oceanul Pacific. Peter Beck, directorul Rocket Lab, [[https://twitter.com/Peter_J_Beck/status/1202901928633438210][a confirmat]], la scurt timp după lansare, că testul a fost unul de succes și racheta a continuat să trimită telemetrie până în momentul impactului, ceea ce înseamnă un pas spre viitoare tentative de recuperare a primei trepte Electron. Însă aceasta nu va reveni pe Pământ controlat, așa cum face Falcon 9, ci va fi [[https://www.youtube.com/watch?v=enndCzvZpZk][recuperată din zbor, cu ajutorul unui elicopter]].

---

Și tot vineri, 6 decembrie 2019, la scurt timp după lansarea Electron, o rachetă Soyuz-2.1a, lansată de pe cosmodromul Baikonur, a urcat pe orbită nava cargo *Progress MS-13*, pentru aprovizionarea Stației Spațiale Internaționale (la ora 11:34). A fost a treia și ultima lansare Progress a anului, dar a patra lansare cargo din Rusia spre Stația Spațială, pentru că în august capsula Soyuz MS-14 a fost lansată și a andocat la ISS fără a avea un echipaj la bord.

Progress MS-13 a fost încărcată cu aproape 2.5 tone de marfă, după cum urmează: 650 kilograme de combustibil pentru stația spațială, 50 de kilograme de oxigen pentru echipaj, 420 kilograme de apă, și 1.3 tone de experimente științifice și alte provizii pentru echipaj. Fără această lansare, proviziile de la bordul stației ar fi fost suficiente până în iunie 2020, dacă nici o altă capsulă nu ar mai fi fost lanstă până atunci. Andocarea cu ISS a avut loc luni, 7 decembrie, la o zi după anodcarea capsulei Dragon CRS-19, lansată joi, 5 decembrie.

#+CAPTION: Lansarea capsulei Progress MS-13 spre ISS la bordul unei rachete Soyuz-2.1a de la Baikonur (Sursa foto: [[https://twitter.com/roscosmos/status/1202939275110686720/photo/1][Roscosmos]])
[[/img/soyuz21a.jpg]]

---

Sâmbătă, 7 decembrie, două rachete chinezești *Kuaizhou-1A* au fost lansate la o distanță de doar 6 ore una după cealaltă (04:55, respectiv 10:52), de la centrul spațial Taiyuan, pentru a demonstra capacitatea de a lansa rapid acest tip de rachetă de calibru mic, destinată sateliților de mici dimensiuni care au ca destinație orbita terestră joasă. Acest lucru a fost posibil datorită faptului că lansarea acestei rachete a avut loc de pe o platformă mobilă și nu o rampă staționară, așa cum folosesc majoritatea rachetelor orbitale. Kuaizhou-1A este derivată din racheta balistică intercontinentală DF-21 și are patru trepte, trei cu combustibil solid și una cu combustibil lichid și poate urca până la 200 de kilograme pe orbita terestră joasă, până la maximum 700 kilometri altitudine. 

Prima lansare Kuaizhou-1A de sâmbătă a urcat pe orbită satelitul de observații Jilin-1 Gaofen-2B (535 km). A doua rachetă a lansat 6 sateliți de mici dimeniuni, cu o masă totală de aproximativ 200 kilograme. Au fost lansările cu numărul 8 și respectiv 9 pentru racheta Kuaizhou-1A, care de la debutul său din 2013 nu a suferit nici un eșec.

---

A 50-a rachetă indiană *PSLV* (din 1993) a fost lansată miercuri, 11 decembrie, de la ora 11:55, având la bord un satelitul RISAT-2BR1 (682 kilograme), un satelit de observații al agenției spațiale indiene (ISRO) și alți 9 sateliți de mici dimensiuni pentru SUA, Japonia, Israel sau Italia. Ca de obicei, lansarea a avut loc de la centruls spațial Satish Dhawan. A fost a doua lansare a acestei rachete în configurația PSLV-QL (cu patru boostere suplimentare) și a 6-a lansare orbitală din India din acest an, dintre care una a fost a rachetei GSLV, care a dus sonda Chandrayaan-2 pe orbita Lunii.

RISAT-2BR1 este folosit atât în scopuri civile (agricultură, management dezastre, sector forestier), dar și pentru observații militare. Cu o perioadă de viață de 5 ani, satelitul a fost plasat pe o orbită circulară la 576 km altitudine și o înclinație orbitală de 37 de grade.

---

Tot miercuri, la ora 10:30, o rachetă *Soyuz-2.1b* a lansat un nou satelit GLONASS-M (nr. 759), parte a constelației de geolocalizare rusești, echivalentul sistemului GPS american sau al sistemului Galileo european. Lansarea a avut loc de la cosmodromul militar de la Plesetsk, după ce ieri numărătoarea inversă a fost oprită cu 60 de secunde înainte de lansare, din cauza unei probleme tehnice. Racheta a decolat de pe rampa 43/3, recent renovată după ce aceasta a fost serios avariată în 2002, când o rachetă Soyuz-U s-a prăbușit la scurt timp după lansare, din cauza unei probleme cu motoarele primei sale trepte. Soyuz-2 deține recordul pentru cel mai des folosită rachetă în ultimul timp, având 14 lansări doar în 2019, mai mult decât oricare rachetă care a fost lansată în acest an.

Seria M este a doua generație de sateliți GLONASS, introdusă în 2001. Satelitul lansat miercuri va încloui satelitul GLONASS nr. 717, cel mai vechi satelit GLONASS aflat în uz, lansat de o rachetă Proton în decembrie 2006. În prezent se lucrează la a treia generație de sateliți GLONASS (seria K), iar primii sateliți din noua generație au fost lansați în pentru teste în 2011 și 2014.

*** Alte evenimente

Capsula *Cygnus NG-11* /S.S. Roger Chaffee/ și-a modificat orbita în cursul zilei de joi, 5 decembrie și a revenit distructiv prin atmosferă a doua zi, vineri, între 18:30-20:30. Capsula a fost lansată cu provizii spre Stația Spațială Internațională în 19 aprilie 2019, cu care a rămas cuplată până în 6 august 2019. De atunci, Cygnus NG-11 a rămas pe orbită, unde a derulat mai multe experimente, stabilind și un record personal pentru longevitatea acestui vehicul pe orbită, după separarea de ISS. *Cygnus NG-12* /SS Alan Bean/, lansată în 2 noiembrie 2019, se află cuplată cu modulul Unity al ISS, unde va rămâne până în ianuarie 2020. Următoarea lansare a unei capsule Cygnus spre ISS este programată pentru începutul lunii februarie 2020.

---

Miercuri, 11 decembrie, a avut loc al 12-lea zbor al unei capsule *New Shepard* a companiei *Blue Origin*, într-unul din ultimele teste înainte de startul misiunilor cu turiști la bord, dornici să ajungă pentru câteva minute în imponderabilitate și chiar în spațiu. A fost al 6-lea zbor pentru racheta și capsula New Shepard folosite miercuri, capsulă care a ajuns până la 104.5 km altitudine, cu 4.5 kilometri dincolo de linia Karman, care marchează începutul spațiului cosmic, după una dintre cele mai acceptate definiții. Trebuie menționat faptul că New Shepard efectuează zboruri suborbitale, așadar energia necesară este cu mult mai mică decât în cazul vehiculelor care au ca destinație orbita terestră.

#+CAPTION: Capsula reutilizabilă New Shepard, la finalul unei misiuni suborbitale, revenind la sol (/Sursa foto: Blue Origin/.)
[[./img/newshepard.jpg]]

---

Varianta audio a acestui material poate fi ascultată la [[https://radioromaniacultural.ro/buletin-cosmic-nr-53/][Radio România Cultural]].

** Buletin Cosmic nr. 52 :spacex:falcon9:lro:vikram:iss:progressms12:yutu2:change4:
:PROPERTIES:
:EXPORT_FILE_NAME: 052
:EXPORT_DATE: 2019-12-05
:END:

*** Lansări orbitale

Capsula *Dragon CRS-19* a companiei americane SpaceX a fost lansată ieri, 5 septembrie, ora 19:29, spre Stația Spațială Internațională, având la bord peste 2.6 tone de provizii, echipamente științifice și obiecte personale pentru cei șase astronauți de la bord. Lansarea a fost amânată cu o zi, din cauza vânturilor puternice de la altitudine ridicată din data de 4 septembrie. Aceștia vor primi cu această ocazie și un mic roboțel european, denumit CIMON-2, care va pluti liber prin interiorul stației și va putea interacționa cu echipajul, fiind dotat cu inteligență artificială și având acces la platforma Watson a companiei IBM. Lansarea s-a făcut cu o rachetă Falcon 9 nou-nouță, adică aflată la primul său zbor și nefolosită până acum (treapta primară B1059), lucru care, iată, începe să fie rar pentru SpaceX. Capsula Dragon folosită în această misiune se află însă la al treilea zbor în spațiu, după misiunile CRS-4 și CRS-11 din septembrie 2014 și respectiv iunie 2017. A fost al 76-lea zbor pentru o rachetă Falcon 9 și a 12-a lansare din 2019 pentru SpaceX. Masa capsulei Dragon este suficient de mică pentru ca Falcon 9 să rămână cu suficient combustibil la bord pentru a reveni înapoi pe coasta Floridei, însă de această dată treapta primară a rachetei a fost recuperată pe barja Of Course I Still Love you din Atlantic (aflată la 343 km de Jacksonville, Florida), deoarece profilul de zbor a fost unul deosebit: după desprinderea de capsula Dragon, cea de-a doua treaptă Falcon 9 a mai efectuat câteva manevre, într-un test demonstrativ pentru un viitor client al SpaceX, pe care compania nu a vrut să-l dezvăluie.

Capsula Dragon (C112)  va fi cuplată cu modulul Harmony al ISS în cursul zilei de duminică. Dragon CRS-19 transportă 2.6 tone de cargo, din care aproape 1.7 tone se află în secțiunea presurizată a capsulei (din care 305 kg de echipamente pentru ISS, 65 kg hardware pentru următoarele activități extravehiculare, 15 kilograme de echipamente pentru computere și 256 de kilograme de provizii pentru echipaj).  Când va reveni înapoi pe Pământ, capsula va transporta 1.6 tone de echipamente și experimente științifice de la bordul stației. A fost penultimul zbor al unei capsule Dragon de primă generație spre ISS, misiunea CRS-20 din martie va fi ultima, după care SpaceX va începe să folosească versiunea Dragon 2 cargo pentru zborurile de aprovizionare ale Stației Spațiale Internaționale.

#+CAPTION: Lansarea rachetei Falcon 9 cu capsula Dragon CRS-19 spre Stația Spațială Internațională (/Sursă foto: [[https://twitter.com/johnkrausphotos/status/1202662118006366209][John Kraus]]/)
[[/img/crs19.jpg]]

---

*** Alte evenimente

În timp ce de pe rampa SLC-40 de la Cape Canaveral din Florida racheta Falcon 9 lansa pe orbită capsula Dragon CRS-19, la câțiva kilometri distanță, pe rampa SLC-41 se afla o altă rachetă care se pregătește pentru o viitoare lansare. Dacă totul decurge bine, o rachetă Atlas V va lansa în 19 decembrie capsula *CST-100 Starliner* a companiei Boeing, într-un test fără echipaj al acestui vehicul, urmând ca anul viitor SpaceX sau Boeing să fie devină prima companie privată care va transporta astronauți spre stația spațială. Dacă lansarea nu va fi amânată, andocarea cu ISS va avea loc în 20 decembrie, capsula urmând să rămână timp de 5 zile cuplată cu avanpostul orbital, înainte să revină pe Pământ.

---

Vineri a avut loc desprinderea de Stația Spațială Internațională a navei cargo *Progress MS-12*, lansată în 31 iulie 2019. Aceasta a eliberat modulul Pirs al ISS pentru ca acesta să poată primi în următoarele zile capsula Progress MS-13, programată pentru lansare în cursul zilei de astăzi de la cosmodromul din Baikonur, la bordul unei rachete Soyuz-2.1a. Ca de obicei, nava cargo rusă Progress transportă aproximativ 2.5 tone de provizii și combustibil pentru stația spațială, fiind una din cele patru vehicule care transportă cargo spre ISS, alături de capsulele americane Dragon și Cygnus (de la SpaceX, respectiv Northrop Grumman) și capsula japoneză HTV. 

---

NASA a anunțat luni că sonda *Lunar Reconaissance Orbiter (LRO)*, aflată pe orbita Lunii din 2009, a identificat locul în care s-a prăbușit landerul indian *Vikram* în 7 septembrie 2019, parte a misiunii Chandrayaan-2. Resturi ale landerului au fost împăștiate pe o distanță de peste 700 de metri de locul unde a avut loc impactul sondei cu solul lunar. Misiunea Chandrayaan-2 continuă însă, pentru că sonda indiană de pe orbita Lunii este într-o stare perfectă, continuându-și fără probleme experimentele științifice.

---

Și tot pe Lună, roverul chinezesc *Yutu-2 și sonda Chang'e-4* au încheiat marți cea de-a 12-a zi selenară, intrând în hibernare pentru aproximativ 2 săptămâni, cât timp zona în care sunt este în întuneric și astfel expusă unor temperaturi mult mai scăzute decât de obicei. Roverul a parcurs deja peste 345 de metri, din ianuarie de când a ajuns pe Lună și probabil peste două săptămâni va porni din nou la drum. China pregătește o nouă misiune spre Lună anul viitor, dar pentru ca aceasta să aibă loc, racheta Changzheng-5 trebuie să revină pe rampa de lansare, după ce primele două lansări au fost problematice. Sunt zvonuri care spun că următoarea lansare Changzheng-5, cea mai puternică rachetă chinezească, este programată pentru ultimele zile ale anului, ceea ce deschide o mulțime de posibilități pentru 2020: o nouă misune spre Lună, cum spuneam, o misiune spre Marte, dar și asamblarea primelor module ale urmatoarei stații spațiale chinezești.

---

Varianta audio a acestui material poate fi ascultată la [[https://radioromaniacultural.ro/buletin-cosmic-nr-52/][Radio România Cultural]].

** Buletin Cosmic nr. 51 :spacex:nk33:ariane5:pslv:ams02:iss:
:PROPERTIES:
:EXPORT_FILE_NAME: 051
:EXPORT_DATE: 2019-11-27
:END:

Starship Mk.1 (prototipul construit de SpaceX la Boca Chica, în Texas), a fost serios avariat săptămâna trecută, pe rampa unde acesta efectua un test de alimentare cu lichid criogenic. Partea superioară a vehiculului a explodat în timp ce era alimentată azot lichid și întreaga structură a fost serios afectată, dar, din fericire, nu s-au înregistrat răniți sau victime. Starship Mk.1 urma să efectueze un zbor până la o altitudine de 20 km în următoarele săptămâni, dar acum acest lucru nu se va mai întâmpla. Elon Musk a declarat imediat după accident că explozia s-a produs în timpul unei manevre care testa presiunea maximă suportată de rezervor, așa că explozia acestuia nu l-a surpins. SpaceX lucrează deja la Starship Mk.3, vehicul pe care îl vom vedea în teste probabil anul viitor.

---

Luni după-amiază, de la cosmodromul Plesetsk, Rusia a lansat o rachetă Soyuz-2.1v, care a urcat pe orbită un satelit militar secret. Nu știm care este numele sau rolul acestui satelit, știm doar că are indicativul Kosmos-2542. Racheta aleasă pentru această lansare este una interesantă: Soyuz-2.1v este diferită de restul rachetelor Soyuz prin lipsa celor patru boostere suplimentare, dar și prin folosirea legendarului motor NK-33, motor proiectat în anii '60 și care urma să echipeze rachetele N-1, construită pentru a permite aselenizarea cosmonauților ruși. Din păcate programul N-1 a fost un eșec extrem de costisitor, însă motoarele NK-33 au supraviețuit până în ziua de astăzi, datorită caracteristicilor absolut impresionante. Doar 6 lansări Soyuz-2.1v au avut loc din 2013 și până astăzi, racheta fiind una de calibru mediu, putând urca până la 2.8 tone pe orbita terestră joasă.

---

Marți a avut loc al 250-lea zbor al unei rachete europene Ariane: mai precis, racheta Ariane 5 în configurația ECA a lansat pe orbită geostaționară doi sateliți de telecomunicații: Inmarsat-5 F5 și satelitul egiptean TIBA-1. Cei doi sateliți cântăresc împreună aproape 10.5 tone. A fost a 105-a lansare Ariane 5 de la baza din Guiana Franceză și doar a 5-a din acest an. Ariane 5 mai are programate doar aproximativ 14 zboruri până în 2022, după care va fi înlocuită cu Ariane 6. Unul dintre zborurile din 2021 este rezervat de NASA pentru lansarea mult-așteptatului satelit James Webb.

#+CAPTION: A 250-a lansare a unei rachete Ariane, de la baza Kourou din Guiana Franceză, cu sateliții de telecomunicații Inmarsat-5 F5 și TIBA-1 (Sursă foto: [[https://twitter.com/Arianespace/status/1199449908090228737][Arianespace]])
[[/img/ariane1.jpg]]

---

Miercuri, India a lansat un nou satelit de cartografiere, denumit Cartosat-3, la bordul unei rachete PSLV, împreună cu alți 13 nanosateliți. Cartosat-3 oferă rezoluții de 25 de centimetri în spectrul vizibil și va fi folosit atât de agenții civile guvernamentale, cât și de armata Indiei. Cei 13 nanosateliți fac parte din cea mai numeroasă constelație existentă deocamdată de orbită (peste 200 de sateliți activi), controlată de compania americană Planet Labs, sateliți folosiți pentru observații ale suprafeței Pământului. A fost a 5-a lansare a unei rachete indiene din 2019 și a 4-a lansare a rachetei PSLV, care în varianta XL, folosită miercuri, poate urca până la 3.8 tone pe orbită terestră joasă.

#+CAPTION: Lansarea rachetei indiene PSLV-XL, având la bord satelitul Cartisat-3 și alți 13 nanosateliți ai companiei Planet Labs (Sursă foto: [[https://twitter.com/isro/status/1199566061957341184][ISRO]])
[[/img/pslv2.jpg]]

---

Italianul Luca Parmitano și americanul Andrew Morgan au efectuat deja două din cele patru activități extravehiculare dedicate reparării spectrometrului spațial AMS-02, situat în afara Stației Spațiale Internaționale. Sunt cele mai complexe activități extravehiculare de la misiunile dedicate telescopului spațiale Hubble, dar în urma lor AMS-02 ar trebui să mai poată fi folosit mulți ani de aici înainte și să continue să detecteze particule cosmice care să ajute cercetătorii de pe Pământ să înțeleagă mai bine Universul în care trăim. AMS-02 a fost lansat în 2011, odată cu ultimul zbor al navetei Endeavour și ultimele două ieșiri în spațiu din acest an îi sunt dedicate tot lui și sunt programate pentru următoarele zile.

---

În 2024, Ungaria ar putea avea un astronaut la bordul Stației Spațiale Internațională, printr-un mecanism de colaborare cu agenția spațială rusă. După ce Statele Unite vor fi capabile să lanseze din nou astronauți prin forțe proprii, grație programelor comerciale oferite de SpaceX și Boeing și vor renunța să mai cumpere locuri la bordul capsulei Soyuz, agenția spațială rusă va încearca să își suplimenteze veniturile prin astfel de contracte de colaborare. Ar fi al doilea astronaut maghiar pe orbită, după ce Bertalan Farkas a ajuns în spațiu în 1980, parte a celui de-al 5-lea echipaj din programul Intercosmos. Charles Simonyi, tot de origine maghiară, a ajuns în spațiu în 2007, dar având titulatura de turist spațial (deci nu astronaut sau cosmonaut), zbor efectuat tot cu sprijinul agenției spațiale ruse.

---

Varianta audio a acestui material poate fi ascultată la [[https://radioromaniacultural.ro/buletin-cosmic-nr-51/][Radio România Cultural]].

** Buletin Cosmic nr. 50 :hayabusa2:ryugu:spacex:starlink:china:boeing:starliner:
:PROPERTIES:
:EXPORT_FILE_NAME: 050
:EXPORT_DATE: 2019-11-13
:END:

Miercuri, sonda japoneză *Hayabusa2*, care s-a aflat în vecinătatea asteroidului *Ryugu* din iunie 2018, și-a pornit propulsoarele de la bord și a început procedura de reîntoarcere pe Pământ. În prezent, Hayabusa2 este înscrisă pe o orbită heliocentrică (în jurul Soarelui), urmând să intercepteze orbita planetei noastre și să revină acasă în decembrie 2020, având la bord eșantioane din solul asteroidului. Lansată în 2014, Hayabusa2 a avut o misiune impecabilă până acum, studiind în detaliu asteroidul Ryugu, pe care a reușit să plaseze cinci sonde, dintre care una, denumită MASCOT, a fost realizată în Europa.

---

Luni, după o pauză de 97 de zile, *SpaceX* a lansat din nou o rachetă *Falcon 9*. Este vorba despre a doua lansare din seria *Starlink*, denumită Starlink-1, pentru că lansarea precedentă a fost un test, iar cei 60 de sateliți lansați luni urmează să devină în curând operaționali și reprezintă o variantă îmbunătățită a versiunii lansate în urmă cu câteva luni. Este al 4-lea zbor pentru treapta primară cu seria B1048 și pentru prima dată când SpaceX refolosește conul protector al încărcăturii, folosit inițial de racheta Falcon Heavy în misiunea Arabsat-6A. Cei 60 de sateliți Starlink au ajuns pe o orbită 280x300 km, dar în următoarea perioadă ei vor urca pe o orbită circulară la 500 km altitudine, unde se vor alătura celorlalți sateliți Starlink lansați deja. A fost pentru prima dată când SpaceX a folosit pentru a patra oară o treaptă primară, ultima dată fiind folosită în 22 februarie pentru lansarea spre Lună a sondei israeliene Beresheet și a fost cea mai grea încărcătură lansată până acum de o rachetă Falcon 9, cu o masă de 15.6 tone, motiv pentru care treapta a fost recuperată pe o barjă în Atlantic și nu la sol, așa cum ne-a obișnuit SpaceX până acum în cazul lansărilor spre orbita terestră joasă. A fost a 45-a recuperare a unei trepte primare Falcon 9 și a 75-a lansare a unei rachete din familia Falcon 9 (inclusiv 3 lansări Falcon Heavy). SpaceX este a devenit astfel în câteva luni de zile al doilea operator de sateliți după numărul de sateliți activi aflați pe orbită și compania lui Elon Musk are mai mulți sateliți operaționali decât oricare altă țară, în afară de SUA, Rusia și China.

#+CAPTION: Cei 60 de sateliți Starlink în interiorul conului protector al treptei secundare Falcon 9, înainte de lansare (/Sursă: [[https://twitter.com/SpaceX/status/1193687615528042496][SpaceX]]/)
[[/img/starlink1.jpg]]

---

Nava cargo *Progress MS-12*, andocată la modulul Pirs al Stației Spațiale Internaționale (*ISS*) din iulie 2019, și-a activat joia trecută motoarele de la bord, timp de 406 secunde, și a modificat viteza ISS cu 0.5 m/s, asigurând astfel condițiile optime pentru revenirea capsulei Soyuz MS-13 pe Pământ, în februarie 2020. Christina Koch, Alexadr Skortsov și Luca Parmitano se vor afla la bordul acestei capsule, care a ajuns în spațiu în 20 iulei 2019. Astfel de manevre de modificare a orbitei ISS se fac ocazional și pentru a evita eventuale coliziuni cu deșeurile orbitale care ajung în vecinătatea stației sau pentru a compensa frecarea cu straturile superioare ale atmosferei, care în timp îi afectează viteza și parametri orbitali.

---

Luni, Boeing a testat sistemul de anulare al unei lansări a capsulei *CST-100 Starliner*, sistem prin care propulsoarele de la bord sunt folosite pentru a îndepărta capsula de rampa de lansare în cazul unui eveniment nefericit în primele momente după pornirea motoarelor principale. Această manevră are rolul de a îndepărta echipajul capsulei de zona cu probleme și un astfel de sistem a fost folosit anul trecut de capsula Soyuz MS-10, evitând o tragedie. Din fericire testul Boeing a fost unul reușit în ceea ce privește sistemul de anulare al lansării, dar la revenirea capsulei la sol, doar două din cele trei parașute s-au desfăcut. Boeing a declarat că acest lucru este acceptabil în această fază a testului. SpaceX plănuiește un test similar până la sfârșitul acestei luni, cele două companii aflându-se într-o competiție strânsă de a lansa următorii astronauți americani spre ISS, de pe teritoriul american, lucru care nu s-a mai întâmplat din 2011, de când NASA a renunțat la navetele spațiale.

---

*China* a reușit miercuri două lansări orbitale în mai puțin de trei ore: o rachetă comercială Kuaizhou-1A cu combustibil solid a fost lansată la ora 05:40 de pe o rampă mobilă de la centrul spațial Jiuquan pentru a pune pe orbită satelitul Gaofen-02A, iar la ora 08:35 o rachetă Changzheng-6 de calibru ușor ridicat pe orbită 5 sateliți de mici dimensiuni tot pentru observații ale suprafeței Pământului. A fost a 3-a lansare a unei rachete Changzheng-6 și a fost a 26-a lansare orbitală din China din acest an, însă doar 24 au fost reușit. Statele Unite se alfă pe un loc secund într-un astfel de clasament, cu doar 23 de lansări, însă fără nici un eșec.

---

Varianta audio audio a acestui material poate fi ascultată la [[https://radioromaniacultural.ro/buletin-cosmic-38/][Radio România Cultural]].

** Buletin Cosmic nr. 49 :x37b:viper:sls:cygnus:iss:
:PROPERTIES:
:EXPORT_FILE_NAME: 049
:EXPORT_DATE: 2019-10-30
:END:

După aproape 780 de zile petrecute pe orbită, naveta spațială militară *X-37B* a Forțelor Aeriene ale SUA a aterizat duminică dimineață pe pista de la Kennedy Space Center din Florida. Naveta a fost lansată în 7 septembrie 2017 de către o rachetă Falcon 9, precedentele navete X-37B fiind lansate de rachete Atlas V. Misiunea OTV-5 a devenit astfel cea mai lungă misiune a unei navete X-37B și Forțele Aeriene ale SUA păstrează în continuare secrete obiectivele misiunilor acestora, deși unele informații sugerează că navetele testează comportarea diverselor materiale expuse timp îndelungat la condițiile din spațiul cosmic, dar și un nou propulsor, bazat pe efect Hall cuantic, o categorie aparte de motoare ionice. Boeing a construit două astfel de navete și se crede că misiunea OTV-5 încheiată duminică a fost efectuată de același vehicul care a zburat și în misiunea OTV-4 precedentă, dar nu avem încă o confirmare oficială a acestui lucru.

#+CAPTION: Naveta spațială militară X-37B, construită de Boeing pentru US Air Force (USAF), revenită la sol duminică, 27 octombrie 2019, după aproape 780 de zile petrecute pe orbită, în cadrul misiunii OTV-5. Este probabil același vehicul folosit și în misiunea precedentă OTV-4 (/Sursă foto: [[https://www.af.mil/News/Article-Display/Article/1999734/x-37b-breaks-record-lands-after-780-days-in-orbit/][USAF]]/)
[[/img/x37b.jpg]]

---

Mâine este programată lansarea unei noi capsule *Cygnus*, a 13-a, cu provizii pentru echipajul Stației Spațiale Internaționale. Aceasta va ajunge pe orbită cu ajutorul unei rachete *Antares 230*, ambele fiind operate de compania Northrop Grumman. Capsula va transporta peste 3.5 tone de provizii, echipamente și experimente științifice și va rămâne conectată la modulul Unity timp de aproximativ 90 de zile fiind una dintre cele două capsule americane, alături de capsula Dragon a companiei SpaceX, folosite pentru aprovizionarea stației spațiale cu cargo. 

#+CAPTION: Capsula Cygnus OA-6, înainte de a fi capturată folosind brațul robotic CanadArm-2 al Stației Spațiale Internaționale (26.03.2016). /Sursa foto: [[https://www.flickr.com/photos/nasa2explore/26099981645/][NASA]]/.
[[/img/cygnusoa6.jpg]]

---

În decembrie 2022 NASA plănuiește să trimită un rover pe Lună, rover denumit *VIPER*, care să caute rezerve de apă în zona Polului Sud selenar, locul unde, doi ani mai târziu, în 2024, ar urma să ajungă un nou echipaj uman. Programat să funcționeze pentru cel puțin 100 de zile, VIPER urmează să fie primul rover care va cartografia concentrația de apă din regolitul lunar, pregătind astfel terenul pentru o prezență umană sustenabilă pe satelitul nostru natural. Roverul va fi capabil să foreze până la un metru adâncime în solul selenar și urmează să analizeze probele astfel colectate, folosind instrumentele pe care le va avea la bord.

---

*Programul Artemis*, care înseamnă revenirea în 2024 pe suprafața Lunii cu un echipaj format din doi astronauți, din care cel puțin unul va fi o femeie, continuă și NASA a făcut recent câteva precizări privind primele misiuni. Astfel, astronauții vor petrece aproape 7 zile pe suprafața Lunii, ceea ce reprezintă mai mult decât dublul perioadei petrecute pe Lună în cea mai lungă misiune Apollo (aproape 75 de ore). Sunt două aspecte care diferențiază programul Apollo de Artemis: în Artemis astronauții vor găsi deja echipamentele pe suprafața Lunii, inclusiv un rover funcțional, pentru parcurgerea unor distanțe mai lungi, ele ajungând acolo folosind misiuni robotice, iar accesul pe suprafața Lunii se va face de pe Gateway, o stație spațială plasată pe orbita Lunii. O a doua misiune Artemis este programată pentru 2025, iar o a treia pentru 2026. Până în 2030 misiunile ar putea fi extinse la 14 zile și 4 astronauți, care urmează să folosească apa extrasă din solul selenar pentru producerea de combustibil.

---

Prima rachetă *SLS*, care va fi folosită de NASA pentru misiunile Artemis, prinde formă în aceste zile prin montarea celor patru motoare RS-25 ale treptei primare, motoare care au fost folosite în misiunile precedente ale navetei spațiale și care, după ce vor lansa racheta spre orbită, vor fi aruncate din păcate în Atlantic. După asamblarea primei trepte va avea loc un test static, care va simula o lansare, după care racheta va ajunge la Kennedy Space Center în Florida, unde va fi pregătită pentru prima sa misiune: anul viitor, o capsulă fără echipaj la bord, va da un ocol Lunii, testând astfel racheta SLS, capsula Orion și modulul de serviciu european și pregătind un nou ocol al Lunii în 2022 (misiunea Artemis-2) cu un echipaj la bord, urmată de aselenizarea din 2024 (Artemis-3).

---

Varianta audio audio a acestui material poate fi ascultată la [[https://radioromaniacultural.ro/buletin-cosmic-nr-49/][Radio România Cultural]].

** Buletin Cosmic nr. 48 :nauka:iss:electron:spaceadventures:blueorigin:bluemoon:
:PROPERTIES:
:EXPORT_FILE_NAME: 048
:EXPORT_DATE: 2019-10-23
:END:

Modulul rusesc *Nauka*, care urmează să înlocuiască modulul Pirs al Stației Spațiale Internaționale, va fi transportat la Baikonur în ianuarie 2020, urmând să fie lansat și cuplat în sfârșit la Stația Spațială Internațională în noiembrie 2020. Inițial, Nauka (modul care va fi folosit pentru experimente științifice, dar și pentru andocare și controlul orientării stației)  trebuia să ajungă în spațiu încă din... 2007, dar numeroasele probleme tehnice i-au amânat mereu lansarea. Între timp, oficiali ai companiei Boeing, principalul contractor al NASA pentru ISS, au declarat că din punctul lor de vedere modulele americane ale Stației Spațiale Internaționale vor putea fi folosite până în 2043-2045 și speră ca stația să rămână pe orbită cel puțin până în 2030, însă vor avea nevoie de sprijinul financiar ar Congresului SUA pentru ce acest lucru se se întâmple.

---

A 9-a lansare a unei rachete de calibru ușor *Electron* a avut loc joia trecută, la ora 04:22, de pe rampa LC-1 din Mahia, Noua Zeelandă, urcând pe orbită terestră joasă satelitul Palisade (misiunea denumită "As The Crow Flies"). Este a 5-a lansare din 2019 pentru compania americană Rocket Lab, care speră să poată lansa cât de curând câte o rachetă Electron în fiecare lună, în special după inaugurarea unei a doua rampe de lansare în SUA la finalul acestui an. Lansarea de săptămâma trecută a fost lansarea la cea mai ridicată altitudine pentru Electron, racheta urcând satelitul de 20 de kilograme până la 1200 km, de peste două ori mai mult decât altitudinea cu care ne-a obișnuit până acum. În urmă cu câteva zile, Peter Beck, directorul companiei Rocket Lab, declara că racheta sa Electron va fi capabilă anul viitor să plaseze sateliți low-cost, de 30 de kilograme, pe orbita Lunii, grație unei trepte superioare Photon, aflat în prezent în dezvoltare.

#+CAPTION: Lansarea rachetei Electron în misiunea /As The Crow Flies/, propulsată de cele nouă motoare Rutherford cu combustibil lichid (kerosen și oxigen), de pe rampa LC-1 de la baza Mahia din Noua Zeelandă, 17 octombrie 2019 (/Sursa foto/: [[https://www.rocketlabusa.com/assets/Uploads/F9-AndrewBurns-SimonMoffatt-2.jpg][RocketLab]])
[[/img/asthecrow.jpg]]

Compania *Space Adventure* a declarat de curând că din 2021 își va relua activitatea de turism spațial, în colaborare cu agenția spațială rusă. Roscosmos va modifica o capsulă Soyuz în acest sens, pentru a putea fi pilotată de un singur astronaut, urmând ca ceilalți doi ocupanți ai capsulei să fie doi turiști. Deocamdată se pare că unul din ei va fi pilotul german Johanna Maislinger. Ultimul turist spațial a fost canadianul Guy Laliberté, co-fondatorul Cirque du Soleil, care a ajuns pe Stația Spațială Internațională la bordul capsulei Soyuz TMA-14 în 2009. După retragerea navetelor spațiale, turismul orbital a fost suspendat, pentru că cele trei locuri limitate oferite de capsula Soyuz au fost folosite exclusiv de astronauții agențiilor spațiale, însă odată cu intrarea în scenă a capsulelor private americane Dragon2 și Starliner, cei care își permit să cumpere un bilet spre ISS cu câteva zeci de milioane de dolari vor fi primiți din nou în capsulele Soyuz, pentru un sejur de câteva zile la bordul stației spațiale.

---

În luna mai a acestui an, miliardarul *Jeff Bezos*, fondatorul Amazon.com și Blue Origin, în prezent cel mai bogat on din lume, anunța că lucrează la *Blue Moon*, un lander lunar, propulsat de un motor dezvoltat tot de Blue Origin, denumit BE-7, care ar putea să fie folosit în cadrul programului Artemis prin care NASA speră ca în 2024 să ajungă din nou pe Lună. Marți, Bezos anunța faptul că Blue Origin, comapania sa, împreună cu alți giganți ai industriei aerospațiale americane, precum Lockheed Martin sau Northrop Grumman, lucrează împreună și la alte componente care vin să completeze landerul Blue Moon. De exemplu, Lockheed Martin dezvoltă în prezent o treaptă superioră pentru Blue Moon, care urmează să transporte astronauții înapoi pe orbita selenară, după terminarea operațiunilor la sol, după modelul folosit acum jumătate de secol în programul Apollo. Lockheed Martin avea un proiect pentru un lander propriu, dar din cauza timpului scurt avut la dispoziție, a decis să-și unească forțele cu Blue Origin, crescând astfel șansele ca vehiculul Blue Moon să devină realitate.

---

Și tot joia trecută, China a lansat pe orbită geostaționară un satelit militar secret de la baza spațială din Xichang, folosind racheta Changzheng-3B, actualmente cea mai puternică rachetă chinezească, în lipsa Changzheng-5, care se lasă în continuare așteptată, după două lansări cu probleme în 2016 și 2017. Changzheng-3B poate urca peste 11 tone pe orbită terestră joasă și peste 5 tone pe orbită geonsincronă de transfer. A fost a 22-a lansare pentru China din 2019 și a 20-a efectuată cu succes, în timp ce Statele Unite au reușit până acum 21 de lansări, toate fără incidente, număr care conține și cele 5 lansări Electron care deși au loc din Noua Zeelandă, sunt efectuate de o companie americană. Pe locul trei într-un clasament internațional se plasează Rusia, cu 17 lansări, la care nu se adaugă cele două lansări al rachetei Soyuz derulate de compania ArianeSpace din Guiana Franceză. 

---

Varianta audio a acetui material poate fi ascultată la [[https://radioromaniacultural.ro/buletin-cosmic-nr-48/][Radio România Cultural]].

** Buletin Cosmic nr. 47 :leonov:eva:
:PROPERTIES:
:EXPORT_FILE_NAME: 047
:EXPORT_DATE: 2019-10-17
:END:

Acum exact o săptămână ne părăsea Alexei Leonov, cel care în 18 martie 1965 reușea prima activitate extravehiculară orbitală din istorie, în cadrul misiunii Voskhod-2, adică părăsirea capsulei Voskhod și plutirea liberă în spațiul cosmic, timp de peste 12 minute. Deși astăzi aceste activități extravehiculare par o rutină, în 1965 reprezentau provocări serioase și câteva dintre ele erau să se încheie tragic, inclusiv cea efectuată de Leonov (care a avut probleme cu presiunea costumului de astronaut la reintrarea în capsulă, printre altele). Însă au fost activități cruciale, fără de care aselenizarea sau asamblarea unei stații spațiale nu ar fi fost posibile. Misiunea Voskhod-2 nu a fost singura pentru Leonov, el participând și la misiunea test Soyuz-Apollo din 1975, când pentru prima și singura dată o capsulă Soyuz a andocat cu o capsulă Apollo, marcând astfel începutul colabării dintre SUA și URSS.

#+CAPTION: Alexei Leonov în timpul primei activități extravehiculare din istorie, în 18 martie 1965 (/Sursa foto: Roscosmos/)
[[/img/leonov.jpg]]

---

Vestea tristă a morții lui Leonov a fost făcută publică exact în momentul în care pe orbită doi astronauți de pe Stația Spațială Internațională (americanii Andrew Morgan și Christina Koch) efectuau o activitate extravehiculară pentru schimbarea bateriilor de la bordul stației. A fost a doua astfel de activitate din cele 5 programate inițial (plus alte 5 pentru repararea spectrometrului AMS-02 aflat în exteriorul stației), la care s-ar mai putea adăuga una, pentru că o baterie montantă de curând are probleme și nu funcționează corespunzător. Una dintre aceste viitoare activități extravehiculare va reprezenta o premieră în domeniu, fiind pentru prima dată când două femei se vor afla simultan în afara ISS: Christina Koch și Jessica Meir. O astfel de premieră a fost amânată acum câteva luni, după ce Anne McClain a fost nevoită să schimbe locul într-o astfel de activitate extravehiculară cu Nick Hague din cauza lipsei de la bordul stației a unui costum de astronaut adecvat. Și atunci tot Christina Koch urma să fie coechipiera lui Anne McClain.

---

Pentru a preîntâmpina astfel de situații neplăcute în viitor care ar putea afecta viitoarele misiuni pe Lună sau Marte, viitoarele costume de astronauți dedicate activităților extravehiculare sunt proiectate să fie folosite de 99% dintre femeile și bărbații din populație. Asta înseamnă că în viitorul program Artemis, când astronauții americani speră să pășească din nou pe Lună (în 2024 conform programului oficial sau abia 2028 dacă este să dăm crezare unor zvonuri recente), vor putea folosi oricare din costumele existente la bordul navelor orbitale. Noile costume au fost prezentate joi în cadrul unui eveniment al NASA la care a participat și administratorul Jim Bridenstine și acestea sunt ceva mai colorate decât ne-au obișnuit vechile costume din programul Apollo sau actualele costume folosite la bordul Stației Spațiale Internaționale, a căror tehnologie datează din anii '80.

---

Varianta audio a acestui material poate fi ascultată la [[https://radioromaniacultural.ro/buletin-cosmic-37/][Radio România Cultural]].

** Buletin Cosmic nr. 46 :spacex:starship:eva:htv8:deltaivheavy:ariane5:vulcan:ariane6:
:PROPERTIES:
:EXPORT_FILE_NAME: 046
:EXPORT_DATE: 2019-10-03
:END:

Cu ocazia împlinirii a 11 ani de la prima lansare reușită a unei rachete Falcon-1, Elon Musk a prezent duminică câteva detalii cu privire la Starship, viitoarea rachetă a companiei SpaceX. Starship este de fapt doar a doua treaptă a noii rachete și are nevoie de o treaptă primară, denumită Super Heavy pentru a ajunge pe orbită. Super Heavy va fi propulsată de 37 de motoare Raptor, dezvoltate tot de compania SpaceX și aceasta urmează să fie construită în cele două locații folosite de SpaceX: hangarul de la Kennedy Space Center din Florida și sediul SpaceX din Boca Chica, Texas. Practic în cele două locații există două echipe care lucrează în paralel la câte un prototip Starship, iar Elon Musk speră ca cel de la Boca Chica să zboare până la 20 km altitudine în mai puțin de două luni iar în prima parte a anului viitor să avem deja un test orbital al noii rachete. Dacă aceasta va zbura, va fi cea mai puternică rachetă construită vreodată, putând urca pe orbită nu mai puțin de 150 de tone, cu 10 mai mult decât Saturn V. Mai mult decât atât, noua rachetă, denumită BFR sau Big Falcon Rocket, urmează să fie complet reutilizabilă iar Starship, treapta superioară, are un volum intern de 1000 metri cubi, mai mult decât actualul volum al Stației Spațiale Internaționale.

#+CAPTION: Prototipul Starship Mk1, construit la sediul SpaceX din Boca Chica, Texas (/Sursa: [[https://twitter.com/elonmusk/status/1177662806117584896/photo/1][SpaceX]]/)
[[/img/starship.jpg]]

---

NASA a anunțat că pregătește nu mai puțin de 10 activități extravehiculare în următoarele 3 luni. Acestea au două obiective principale: repararea spectrometrului AMS-02, lansat în 2011 cu ocazia ultimului zbor al navetei Endeavour și atașat în exteriorul ISS,  dar și schimbarea bateriilor externe stației spațiale  cu unele noi și mai performante Li-ion, aduse sâmbătă de capsula japoneză HTV-8. Intervenția asupra spectrometrului AMS-02 va necesita cele mai complexe activități extravehiculare după cele care au reparat telescopul spațiale Hubble, pentru că AMS-02 nu a fost proiectat pentru a fi reparat, însă inginerii de la sol speră să-i poată prelungi astfel durata de viață, după ce 3 din cele 4 pompe folosite pentru răcire au cedat și spectrometrul riscă să fie scos din uz definitiv. AMS-02 (Alpha Magnetic Spectrometer) a detectat până în prezent peste 100 de miliarde de particule provenite din spațiul cosmic, în misiunea sa de căutare a misterioasei materii întunecate, dar și în același timp și în încercarea de a lămuri câteva dintre enigmele cu care se confruntă în prezent astrofizicenii: raportul dintre materie și antimaterie (unele rezultate preliminare par să evidențieze detecția unor nuclee formate din antiheliu) sau detectarea de particule subatomice care au în compoziție quarkul /strange/, spre deosebire de materia obișnuită, care este formată doar din quarkuri /up/ și /down/. Prima activitatea extravehiculară din această serie de 10 este programată pentru 6 octombrie și va fi efectuată de Christina Koch și Andrew Morgan.

---

Nick Hague, Alexei Ovcinin și Hazzaa Ali Almansoori s-au întors cu bine pe Pământ, joi, la bordul capsulei Soyuz MS-12. Desprinderea de Stația Spațială Internaținoală a avut loc la ora 10:37, la aproximativ 3 ore după închiderea trapei dintre capsula Soyuz și avanpostul orbital, iar aterizarea în stepa din Kazahstan la ora 14:00, ora României. Primii doi au petrecut 203 zile la bordul Stației Spațiale, iar Hazzaa Ali Almansoori a ajuns pe orbită în 25 septembrie cu capsula Soyuz MS-15. După aterizarea celor trei, echipajul stației spațiale a revenit la 6, așa cum ne-am obișnuit până acum, următorii astronauți urmând să revină pe Pământ abia în februarie anul viitor. Pentru 2020 sunt programate doar 2 zboruri ale capsulei Soyuz, în loc de 4, pentru că din SUA urmează să aibă loc lansările companiilor comerciale Boeing și SpaceX cu capsulele CST-100 Starliner și respectiv Dragon-2.

---

Varianta audio a acestui articol poate fi ascultată pe site-ul [[https://radioromaniacultural.ro/buletin-cosmic-36/][Radio România Cultural]]. 

** Buletin Cosmic nr. 45 :soyuzms15:iss:htv8:
:PROPERTIES:
:EXPORT_FILE_NAME: 045
:EXPORT_DATE: 2019-09-25
:END:

Miercuri, de la Baikonur, a avut loc ultima lansare de pe legendara rampă 1/5, de unde a decolat primul satelit artificial Sputnik, dar și Iuri Gagarin sau următoarele rachete cu echipaj din spațiul sovietic. A fost în același timp al 70-lea și ultimul zbor al rachetei Soyuz-FG, o rachetă care a fost o punte de legătură între mai vechea rachetă Soyuz-U (folosită pentru lansările cu echipaj, dar retrasă din uz în 2017) și noua Soyuz-2, folosită pentru prima dată în 2004. Lansarea de miercuri a urcat pe orbită capsula Soyuz MS-15, care după doar 6 ore a andocat la portul Zvezda al Stației Spațiale Internaționale. La bordul capsulei s-au aflat trei astronauți: Oleg Skripochka (aflat la el treilea zbor în spațiu), Jessica Meir și pentru prima data un astronaut din Emiratele Arabe Unite, Hazzaa Al Mansoori. Acesta va reveni la începutul lunii octombrie înapoi pe Pământ, la bordul capsulei Soyuz MS-12, împreună cu alți doi astronauți aflați în prezent la bordul ISS. Al Mansoori este parte a unui program de colaborare dintre Emiratele Arabe Unite și agenția spațială rusă, program care va continua cu un nou astronaut arab la bordul unei capsule Soyuz în viitorul apropiat, în acest fel Emiratele Arabe Unite devenind a 41-a națiune care reușește să își trimită cetățeni pe orbită. Soyuz-FG a efectuat 70 de zboruri, din care doar unul, cel din octombrie 2018, s-a încheiat cu un eșec, astronauții fiind salvați de sistemul de siguranță al capsulei Soyuz.

#+CAPTION: Ultima rachetă Soyuz-FG, pe rampa 1/5 de la Baikonur, înaintea lansării capsulei Soyuz MS-15. Este probabil ultimul zbor al unei rachete de pe această rampă, pentru mulți ani de acum înainte (/Sursa foto: [[https://www.flickr.com/photos/nasahqphoto/48791927552/in/album-72157711011423657/][NASA]]/).
[[/img/soyuzfg.jpg]]

---

Tot spre Stația Spațială Internațională se îndreaptă și capsula japoneză HTV-8, a cărei lansare a avut loc marți, după ce a fost amânată câteva zile din cauza unui incendiu de pe rampa de lansare. Incendiul ar fi fost provocat de electricitatea statică și de excesul de oxigen din timpul alimentării rachetei H-2B și din fericire nu a afectat vehiculul. HTV-8 transportă, printre altele, un set nou de baterii care vor fi montate Stației Spațiale Internaționale în următoarea perioadă, dar și echipamente științifice și provizii pentru echipajul aflat la bord, având o încărcătură de peste 5 tone (inclusiv bateriile). HTV-8 se va apropia de ISS sâmbătă, iar brațul robotic al stației o va captura și o va conecta la modulul Harmony, în sectorul american la stației.

---

Din 30 august și până în prezent au avut loc 8 lansări orbitale reușite, din care 5 aparțin Chinei, care a ajuns astfel la un total de 19 tentative (egalând poziția SUA), dar au 2 eșecuri, din care unul pentru o companie privată aflată la început de drum. Fiecare din cele 5 lansări din ultima perioadă a folosit câte un lansator diferit: de la rachetele de calibru ușor cu combustibil solid Kuaizhou-1A și Changzheng-11, ultima putând fi lansată de pe o platformă mobilă sau maritimă, la venerabilele Changzheng 4B, 3B sau 2D. După două zboruri cu diverse probleme tehnice, lansatorul greu Changzheg-5 se lasă așteptat, însă este posibil să-l vedem din nou pe rampă în acest an. Cahngzheng-5 trebuia să zboare din nou în această vară, după un prim zbor cu emoții și un al doilea complet ratat, rezolvarea problemele tehnice întârzie revenirea acestuia pe rampă, iar acest lucru va afecta startul asamblării noii stații orbitale chinezești, dar și a viitoarelor misiuni spre Lună și Marte, care depind de Changzheng-5.

---

Varianta audio a acestui articol poate fi ascultată pe site-ul [[https://radioromaniacultural.ro/buletin-cosmic-35/][Radio România Cultural]].

** Buletin Cosmic nr. 44 :juno:ryugu:hayabusa2:proton:borisov:
:PROPERTIES:
:EXPORT_FILE_NAME: 044
:EXPORT_DATE: 2019-09-18
:END:

Misiunea sondei Hayabusa2, aflată în vecinătatea asteroidului Ryugu, se apropie de final. După ce a trimis nu mai puțin de trei vehicule de mici dimensiuni pe suprfața asteroidului, sonda s-a apropiat în aceste zile din nou de acesta, pentru a lansa un marker care să ajute al patrulea și ultimul roboțel să ajungă pe suprafață, lucru care se va întâmpla peste câteva săptămâni. Hayabusa2 a ajuns lângă asteroidul Ryugu în iunie anul trecut și pe lângă studiile obișnuite pe care le efectuează de la distanță a reușit să trimită spre suprafața acestuia și doi mici roboței japonezi denumiți MINERVA-II, dar și un lander german de dimensiuni ceva mai mari, denumit MASCOT. Al doilea lander, denumit MINERVA-II-2 are dimensiunile unei mingi de fotbal și este dotat cu câteva instrumente științitice și o cameră de luat vederi, pentru un studiu mai detaliat al asteroidului Ryugu. La finalul acestui an sonda niponă va părăsi vecinătatea asteroidului și se va îndrepta spre Pământ, ducând cu ea și câteva grame prelevate de pe asteroid. În decembrie 2020 capsula cu materialul prelevat de probă va ajunge pe Pământ, pentru a fi studiat în detaliu.

---

Venerabila rachetă rusească Proton se apropie de ultimul său zbor. După mai mult de 400 de lansări (prima având loc în  iulie 1965), Rusia se pregătește să-și părăsească lansatorul de calibru greu, cu care a lansat sute de sateliți și a ajutat la asamblarea fostei stații spațiale Mir, dar și a actualei Stații Spațiale Internaționale. Doar 11 rachete Proton-M vor mai fi lansate, din care 4 sunt deja asamblate iar 7 sunt în diverse etape de producție și vor ajunge pe rampă până în 2021, după care racheta Proton va fi înlocuită cu Angara. Aceasta din urmă va fi echipată cu motoare care ard hidrogen și oxigen lichid, un combustibil nu doar mai prietenos cu mediul, dar și mai ușor de stocat și manipulat, spre deosebire de actualul combustibil Proton, care este deosebit de toxic și coroziv. Racheta Proton a fost derivată din planurile rachetei balistice intercontinentale UR-500, care ar fi putut transporta focoase nucleare de 50-100 megatone, dar care nu a mai fost construită niciodată, ci adaptată într-un lansator orbital. Folosită intens și pentru lansări de sateliți de telecomunicație geostaționari, ritmul lansărilor Proton a scăzut considerabil în ultimii ani în principal datorită prețului mai competitiv oferit de alte companii, în special de compania americană SpaceX, dar și datorită faptului că în 2017 s-a descoperit un defect de fabricație în toate motoarele primei trepte Proton aflate în stoc în acel moment, fapt ce a dus la amânarea mai multor zboruri.

---

Cometa C/2019 Q4 se pare că este al doilea obiect interstelar detectat de astronomi, după ce anul trecut asteroidul 1I/ʻOumuamua a trecut pe lângă Soare după ce a venit din spațiul interstelar și nu din norul lui Oort, de unde se presupune că vin toate cometele detectate până în prezent. Obiectul C/2019 Q4 a fost descoperit în 30 august de astronomul amator Genadi Borisov și după mai multe observații se pare că acesta se deplasează cu 34 km/s, pe o traiectorie hiperbolică, ceea ce înseamnă că nu se rotește în jurul Soarelui ci trece prin sistemul nostru solar fără posibilitatea de a mai reveni în viitor. Viteza mare a acestor obiecte și detectarea lor relativ târzie, când se află deja în vecinătatea noastră, face deocamdată imposibilă interceptarea lor de către o sondă, pentru a afla mai multe detalii despre originea acestor obiecte fascinante pentru astronomi.

---

Sonda Juno, aflată pe orbita lui Jupiter din 5 iulie 2016, a survolat în această săptămână partea superioară a atmosferei lui Jupiter, pentru a 22-a oară de la începutul misiunii. Juno se află pe o orbită polară alungită, care îi permite să petreacă doar un scurt timp aproape de planetă, acolo unde radiațiile electromagnetice sunt cele mai puternice acestea putând afecta negativ perioada de viață sondei. Așa că la fiecare 53 de zile Juno se apropie până la aproape 4000 de km de norii lui Jupiter, face măsurători științifice în mare viteză, după care se îndepărtează până la peste 75000 de kilometri, unde este în siguranță. Până în iulie 2021 mai sunt programate alte 13 astfel de survolări, după care sonda va plonja în atmosfera lui Jupiter.

#+CAPTION: Umbra lui Jupiter surprinsă de sonda Juno deasupra norilor lui Jupiter în 12 septembrie 2019 de la 8000 km depărtare de planetă, în timp ce aceasta se îndrepta spre cel 22-lea survol al misiunii (foto: NASA/JPL-Caltech/SwRI/MSSS/Kevin M. Gill, sursă: [[http://www.planetary.org/multimedia/space-images/jupiter/ios-shadow-on-jupiter-during.html][The Planetary Society]])
[[/img/jupiter_io.jpg]]

---

Varianta audio a acestui articol poate fi ascultată pe site-ul [[https://radioromaniacultural.ro/buletin-cosmic-34/][Radio România Cultural]].

** Buletin Cosmic nr. 43 :chandrayaan2:vikram:soyuzms14:fedor:htv8:spacex:
:PROPERTIES:
:EXPORT_FILE_NAME: 043
:EXPORT_DATE: 2019-09-11
:END:

Landerul indian Vikram, parte a misiunii indiene Chandrayaan-2 nu a reușit din păcate aselenizarea. Vinerea trecută, comunicațiile s-au întrerupt brusc în timpul manevrei de aselenizare, la 2.1 kilometri altitudine și doar câteva secunde înainte de a atinge solul lunar, după o misiune perfectă până atunci. La câteva ore după acest eșec, sonda indiană aflată pe orbita Lunii a reușit să identifice locul în care a ajuns Vikram, la doar 500 de metri de locul stabilit inițial, dar comunicațiile radio nu au mai fost restabilite și din primele informații se pare că Vikram a lovit cu o viteză mult prea mare suprafața selenară. Misiunea Chandrayaan-2 nu este însă un eșec: 95% din experimentele științifice sunt la bordul sondei aflate pe orbita selenară, care va mai rămâne acolo aproximativ 1 an. Landerul ar fi funcționat oricum două săptămâni, acesta nefiind proiectat să facă față temperaturilor extreme din timpul nopții lunare.

---

Lansarea rachetei japoneze H-2B cu capsula HTV-8 spre Stația Spațială Internațională care trebuia să aibă loc în noptea de marți spre miercuri a fost amânată din cauza unui incediu care a izbucnit pe rampă, cu 3 ore înaintea lansării. Incendiul a fost stins în scurt timp, folosindu-se sistemul de apă destinat reducerii vibratiilor în timpul lansării însă, din păcate, rampa a fost avariată, așa că lansarea se amână cu câteva zile, după care situația va fi evaluată și agenția spațială japoneză va decide o nouă oportunitate pentru lansare. Dacă trec mai mult de 30 de zile, capsula HTV-8 va trebui deschisă și proviziile de la bord reîmpachetate. Aceasta urma să transporte 3.7 tone de echipamente, experimente și provizii pentru echipajul de pe ISS, din care 2.4 tone în compartimentul presurizat al vehiculului. Primul zbor al vehiculului nipon HTV spre ISS a avut loc în 2009 și de atunci acesta a executat 7 zbouri de aprovizionare a avanpostului orbital.

#+CAPTION: Sistemul cu apă pentru atenuarea vibrațiilor din timpul lansării, folosit pentru stingerea incendiului de pe rampa rachetei H-2B, cu capsula HTV-8 la bord (Sursa foto: [[https://twitter.com/TrevorMahlmann/status/1171617510849798144][Trevor Mahlmann/Twitter]])
[[/img/htv8.jpg]]

---

Capsula Soyuz MS-14 a revenit cu bine pe Pământ în noaptea de vineri spre sâmbătă, după doar 16 zile petrecute în spațiu și fără echipaj la bord, lucru neobișnuit pentru o capsulă Soyuz. Aceasta a ajuns cu bine în stepa din Kazahstan, într-una din rarele aterizări care au avut loc pe timpul nopții (la ora locală 03:32), aducând acasă și robotul Fedor. Capsula Soyuz MS-14 a fost lansată în 22 august, avându-l la bord tot pe robotul Fedor, pentru că agenția spațială rusă a testat integrarea capsulei pe racheta Soyuz-2.1a, aceasta urmând să înlocuiască actuala rachetă Soyuz-FG, folosită în prezent exclusiv pentru zborurile cu echipaj uman. Capsula Soyuz MS-14 nu a reușit în 24 august andocarea autonomă cu portul Poisk situat în sectorul rusesc al ISS din cauza unui amplificator de semnal defect, așa că trei astronauți s-au îmbarcat în capsula Soyuz MS-13 pe care au mutat-o de la modulul Zvezda la Poisk, eliberând astfel Zvezda pentru Soyuz MS-14, care a andocat în cele din urmă o zi mai târziu.

#+CAPTION: Capsulă Soyuz, andocată la Stația Spațială Internațională (Sursa: [[https://www.flickr.com/photos/nasa2explore/38703172071][NASA/Johnson Space Center]])
[[/img/soyuzd.jpg]]

---

Compania SpaceX declară că are programate pentru anul viitor 24 de lansări dedicate megaconstelației Starlink, aproximativ câte două lansări în fiecare lună, în plus față de lansările contracte deja de companiile de telecomunicații pentru sateliții comerciali (mie mi-e și frică să înmulțesc 24 cu 60); asta ar însemna cel puțin 35 de zboruri pentru SpaceX în 2020, mai mult decât toate lansările din SUA de anul trecut și aproape de numărul total de lansări din China din 2018. Pentru acest an, SpaceX mai are programate încă alte 7-8 lansări, din care 4 ar putea fi dedicate proiectului Starlink.

---

Varianta audio a acestui articol poate fi ascultată pe site-ul [[https://radioromaniacultural.ro/buletin-cosmic-33/][Radio România Cultural]].

** Buletin Cosmic nr. 42 :iran:safir:aeolus:starlink:spacex:india:chandrayaan:x37b:
:PROPERTIES:
:EXPORT_FILE_NAME: 042
:EXPORT_DATE: 2019-09-03
:END:

A treia tentativă din 2019 de a lansa un satelit s-a soldat cu un nou eșec pentru Iran săptămâna trecută, când imagini capturate de sateliți americani au identificat o rampă de lansare grav avariată de explozia unei rachete Safir, probabil în timpul operațiunilor de alimentare cu combustibil. Iranul anunța în luna august că noul satelit Nahid-1 este gata de lansare, însă după lansările eșuate din ianuarie și februarie, iată că Iranul nu reușește nici de această dată să pună un satelit pe orbită și înregistrează al patrulea eșec consecutiv din 2017. În 2009, Iranul lansa primul satelit folosind o rachetă proprie, succes urmat de alți patru sateliți în anii următori, plus o serie de zboruri suborbitale, la care au luat parte și o serie de animale (din care nu toate au supraviețuit însă).

#+CAPTION: Imagine cu rampa de lansare a rachetei Safir de la centrul spațial "Imam Khomeini", cel mai probabil surprinsă de satelitul de spionaj SUA-224 și făcută publică de Președintele Statelor Unite ([[https://twitter.com/realDonaldTrump/status/1167493371973255170][Sursa foto]]).
[[/img/irantrump.jpg]]

---

Luni, pentru prima dată, un satelit ESA a fost nevoit să-și folosească propulsoarele de la bord pentru a evita coliziunea cu un satelit aparținând unei viitoare megaconstelații. Este vorba despre satelitul Aeolus, destinat observațiilor meteorologice și... satelitul Starlink 44. Dacă manevra de evitare nu ar fi fost făcută, cei doi sateliți s-ar fi apropiat la mai puțin de 10 km unul de altul și o viteză relativă de 14.4 km/s. Starlink 44 se află pe o orbită mai joasă decât majoritatea sateliților Starlink, ceea ce înseamnă că este unul dintre sateliții nefuncționale care sunt deorbitați și care se pare că nu mai este controlat de SpaceX. Pe orbită sunt deocamdată doar 60 de sateliți Starlink. Primii din cei câțiva mii planificați pentru a fi lansați în anii următori, iar acest eveniment va genera cu siguranță discuții cu privire la un control mai riguros al activităților orbitale.

---

Sonda indiană Chandrayaan-2, lansată în 22 iulie de o rachetă GSLV Mk. III, a reușit în 20 august inserția pe orbita Lunii și se pregătește de aselenizare. În dimineața zilei de luni, landerul Vikram  și roverul selenar Pragyan s-au despărțit de modulul sondei care va rămâne pe orbită, pentru a începe pregătirile pentru coborârea pe suprafață. Aselenizarea Chandrayaan-2 este programată pentru noaptea de vineri spre sâmbătă, în intervalul 22-01, ora României. Dacă va reuși acest lucru, India va deveni a patra țară care reușește aselenizarea unei sonde, după SUA, URSS și China și a doua țară din acest an, după ce sonda chinezească Chang'E-4 a ajuns pe fața nevăzută a Lunii iar misiunea israeliană Beresheet s-a încheiat cu prăbușirea sondei pe Lună.

---

X-37B, naveta spațială autonomă a Forțelor Aeriene SUA, lansată în 7 septembrie 2017 de o rachetă Falcon 9 se află în spațiu de peste 720 de zile, stabilind un record de longevitate pentru acest vehicul orbital despre care nu se cunosc prea multe lucruri. Ce știm este că Boeing a construit pentru Forțele Aeriene două astfel de vehicule, care zboră alternativ în spațiu, naveta actuală participând la a cincea astfel de misiune despre care nu avem detalii, dar despre care se zvonește că testează diverse materiale expuse condițiilor extreme din spațiu, dar și un tip nou de propulsor cu efect Hall. Astronomii amatori europeni au reușit să identifice naveta pe o orbită cu altitudinea de 356 km, înclinație orbitală 54.5 grade și chiar să o și fotografieze de la sol. Nu există indicii că vehiculul va ateriza prea curând iar viitoarea misiune OTV-6 programată inițial pentru lansare în decembrie a fost amânată pentru al doilea trimestru al anului viitor.

** Buletin Cosmic nr. 41 :curiosity:soyuz:ms14:falconheavy:ariane5:
:PROPERTIES:
:EXPORT_FILE_NAME: 041 
:EXPORT_DATE: 2019-06-25
:END:

Roverul american Curiosity a detectat cea mai mare concentrație de metan măsurată vreodată în atmosfera marțiană: 21 ppb (micrograme pe kilogram), în timp ce sonda europeană Trace gas Orbiter (TGO), parte a misiunii ExoMars, trimisă acolo în 2016 tocmai pentru a măsura concentrația de metan din atmosferă, nu a identificat încă misteriosul metan marțian, cel puțin nu la concentrații mai mari decât limita de detecție a instrumentelor de la bord (limita de detecție a instrumentelor TGO fiind mai mică decât valoarea găsită de Curiosity). Asta după ce în 2004, primele date privind concentrația de metan din atmosfera marțiană au fost obținute de sonda europeană Mars Express (10 ppb), rezultate ce au rămas controversate mulți ani. Anul viitor, în a doua parte a misiunii ExoMars, pe Marte va fi trimis un nou rover, de această dată european, care va ajuta la descifrarea enigmei metanului marțian. Acest gaz este extrem de important, deoarece el poate avea două origini: fie poate proveni din roci, prin procese chimice naturale, fie este produs al metabolismului unor organisme vii, iar acest scenariu este unul extrem de interesant dacă vorbim despre Marte.

---

Anne McClain (NASA), David Saint-Jaques (CSA) și Oleg Kononenko (RSA) au ajuns cu bine marți dimineața, la ora 05:47 (ora României și ora Moscovei) înapoi pe Pământ, la bordul capsulei Soyuz MS-11, după 204 zile petrecute în spațiu și 3264 de orbite în jurul Pământului, la bordul Stației Spațiale Internaționale. În prezent, pe stația spațială au mai rămas Christina Koch (NASA), Nick Hague (NASA) și Alexei Ohchinin (RSA) și se pregătesc să-i primească la bord, din 20 iulie pe Aleksandr Skvortsov (RSA), Luca Parmitano (ESA) și Andrew Morgan (NASA), care urmeasă să fie lansați la bordul capsulei Soyuz MS-13. În timp ce cei trei astronauți se îndreptau spre stepele din Kazahstan, comentariul din fundal de la centrul de comandă din Moscova a menționat la un moment dat o problemă la unul dintre motoare și activarea unui sistem de siguranță. A fost un detaliu care a generat imediat îngrijorări pentru siguranță echipajului de la bord, însă agenția spațială rusă a dezmințit zvonurile la câteva ore după aterizarea capsulei și a declarat că echipajul nu a fost sub nici o formă în pericol în timpul revenirii pe Pământ.

---

Și tot marți dimineață, compania SpaceX a lui Elon Musk a lansat cea de-a treia rachetă Falcon Heavy și a doua din acest an, într-o misiune pentru forțele aeriene ale SUA, însă la bord au mai fost și câțiva sateliți interesanți. Printre aceștia se numără LightSail-2, un proiect al The Planetary Society finanțat exclusiv din donațiile membrilor, care își propune să își modifice orbita folosind… presiunea luminii solare, exercitate pe folia care a fost întinsă după desprinderea satelitului de treapta secundară a rachetei. NASA și JPL au avut la bord un satelit experimental ce conține un ceas atomic care urmează să fie folosit în viitor pentru navigația sondelor interplanetare. Acest ceas atomic este unul dintre cele mai precise astfel de echipamente construite vreodată (o deviație de 1 microsecundă într-o perioadă de 10 ani) și în același timp extrem de compact. Falcon Heavy este practic compusă din trei rachete Falcon 9 legate unele de altele iar imediat după lansare, cele două boostere laterale au fost recuperate la sol, așa cum ne-a obișnuit deja SpaceX, însă boosterul central, care trebuia să ajungă pe barja OCISLY a ratat cu câțiva metri ținta. Elon Musk a declarat înainte de lansare că recuperare va fi o provocare pentru că datorită profilului misiunii, treapta centrală se îndrepta cu viteză foarte mare și barjă. A fost însă recuperată o jumătate a conului protector al rachetei, con care protejează sateliții de la zbor în timpul primelor faze ale zborului și care costă și el câteva milioane de dolari. Următoarea lansare Falcon Heavy, cea mai puternică rachetă activă în acest momen, este programată să aibă loc abia anul viitor.

---

Vineri noaptea, într-o lansare fără cusur, așa cum ne-a obișnuit compania europeană Arianespace, racheta Ariane 5 a pus pe orbită doi sateliți de telecomunicații, Eutelsat-7C și satelitul T-16 al companiei americane AT&T. A fost a doua lansare Ariane 5 a anului și a 104-a misiune Ariane 5 din 1996. În tot acești ani, Ariane 5 a suferit doar două lansări complet eșuate și trei lansări cu probleme, din care ultima chiar anul trecut, când racheta a ajuns pe o orbită greșită, iar acest lucru a însemnat o viață mai scurtă pentru sateliții de la bord, pentru că aceștia au fost nevoiți să-ți folosească propriul combustibil pentru a efectua corecțiile necesare.

---

Varianta audio a acestui articol poate fi ascultată pe site-ul [[https://radioromaniacultural.ro/buletin-cosmic-32/][Radio România Cultural]].

** Buletin Cosmic nr. 40 :crs17:progress:ms10:proton:omega:
:PROPERTIES:
:EXPORT_FILE_NAME: 040 
:EXPORT_DATE: 2019-06-06
:END:

După o lună de zile petrecută pe orbită, cuplată cu Stația Spațială Internațională, capsula Dragon CRS-17 a revenit în noaptea de duminică spre luni cu bine înapoi pe Pământ. De fapt, capsula a amerizat în apele Oceanului Atlantic, pentru că Dragon nu poate să aterizeze la sol, deși această caracteristică urmează să fie implementată în iterațiile viitoare ale capsulei. A fost a doua revenire prin atmosferă pentru capsulă, pentru că exact același vehicul a fost folosită și în misiunea CRS-12 din vara anului 2017. Următoarea capsulă Dragon (care va purta indicativul CRS-18) se pregătește deja pentru lansarea programată luna iulie. Însă SpaceX nu se pregătește doar pentru lansarea următoarei capsule Dragon spre ISS, dar tot la finalul acestei luni este planificată și a treia lansare Falcon Heavy, cea mai puternică rachetă operațională în prezent, care va urca pe orbită câțiva sateliți pentru Departamentul de Apărare al Statelor Unite, parte a procesului de certificare a noului lansator pentru încărcături utile sensibile pentru securitate națională americană.

---

La doar o zi distanță după plecarea capsulei Dragon CRS-17, un alt vehicul a părăsit Stația Spațială Internațională: nava cargo rusă Progress MS-10. Aceasta a petrecut 200 de zile în spațiu, cuplată cu modulul Zvezda din sectorul rusesc al ISS. La trei ore și șase minute după decuplare, motoarele navei Progress MS-10 au fost pornite în direcția de mers pentru frânare și deorbitare, resturile navei ajungând în Oceanul Pacific la ora 15:29, pentur că spre deosebire de capsula Dragon, Progress nu este proiectat să reziste trecerii prin atmosferă. Următorul vehicul care va părăsi Stația Spațială Internațională va fi capsula Soyuz MS-11, care va aduce pe Pământ pe Anne McClain, David Saint-Jaques și Oleg Kononenko, trei din cei șase astronauți prezenți la bordul ISS.

---

O rachetă Proton-M a reușit vineri searaprima lansare din 2019, după un ritm mai scăzut în ultimii ani datorită numeroaselor probleme tehnice care au urmărit lansatorul greu rusesc. Satelitul de telecomunicații Yamal-601 al companiei ruse Gazprom Space Systems a fost lansat cu succes de la Baikonur, dar unele probleme cu propulsia proprie a satelitului, fără legătură cu lansatorul Proton, întârzie deplasarea sa pe orbita geostaționară dorită. Yamal-601 (care are o masă de 5.7 tone) a fost construit de Thales Alenia Space pentru compania Gazprom Space Systems. Peste 400 de rachete Proton au fost lansate din anii ‘60, din care peste 100 au fost modelul Proton-M, folosit din 2001. Următoarea lansare Proton este programată pentru 21 iunie, când va fi lansat telescopul spațial Spektr-RG, folosit pentru observații în domeniul razelor X.

---

Northrop Grumman Innovation Systems (NGIS), divizie din cadrul Northrop Grumman formată după absorbirea companiei Orbital Systems, a efectuat joia trecută primul test al treptei primare a viitoarei rachete OmegA. Această rachetă cu combustibil solid a evoluat din boosterele auxiliare ale navetei spațiale (care vor echipa și viitoare rachetă SLS a Agenției Spațiale Americane). Deși spre finalul testului duza motorului a explodat, NGIS a declarat că testul a fost unul reușit și că vor investiga anomalia care a dus la dezintegrarea duzei. Deși prima treapta OmegA este similară cu boosterul auxiliar al SLS, duzele sunt diferite. Combustibilul solid oferă unele avantaje față de cel lichid, motoarele cu combustibil solid odată pornite nu mai pot fi oprite și nici puterea lor nu poate fi variată în timp real, așa cum se întâmplă în cazul motoarelor cu combustibil lichid.

---

Programul Artemis își ia avânt și NASA pare să-și concentreze serios eforturile spre Lună. A anunțat de curând că trei companii private vor primii fonduri pentru a livra încărcături utile pe Lună până în 2021, parte a noului program Commercial Lunar Payload Services (CLPS). Astrobotic va primi 79.5 milioane de dolari pentru a lansa 14 încărcături pe Lună, în zona Lacus Mortis până în iulie 2021. Astrobotic colaborează cu Airbus, United launch Alliance (care va furniza și o rachetă Atlas V pentur lansare) sau… DHL; Intuitive Machines primește 77 milioane de dolari și își propune să lanseze 5 încărcături spre Oceanus Procellarum, tot până în iulie 2021, dar folosind o rachetă Falcon 9. Intuitive Machines colaborează cu Boeing în acest sens; Orbit Beyond va primi 97 milioane de dolari pentru a transporta 4 încărcături spre Lună, pe câmpia de lavă denumită Mare Imbrium (unde a ajuns și Apollo 15), până în septembrie 2020, tot cu ajutorul unei rachete Falcon 9.

Varianta audio a acestui articol poate fi ascultată pe site-ul [[https://radioromaniacultural.ro/buletin-cosmic-31/][Radio România Cultural]].

** Buletin Cosmic nr. 39 :spacex:starlink:
:PROPERTIES:
:EXPORT_FILE_NAME: 039 
:EXPORT_DATE: 2019-05-29
:END:

Vineri dimineața, SpaceX s-a aflat în fața unei lansări importante, din mai multe motive: cei 60 de sateliți care au ajuns pe orbită, primii din constelația Starlink, ar putea face posibilă o conexiune la Internet de pe orice punct al suprafeței Pământului, iar veniturile din această activitate ar putea finanța planurile SpaceX pentru viitoarea rachetă Spaceship, deci pentru misiuni spre Lună și Marte.

---

Cei 60 de sateliți Starlink cântăresc împreună 18.5 tone și au fost plasați pe orbita terestră joasă, ceea ce înseamnă că este încărcătura orbitală cu cea mai mare masă lansată de SpaceX, chiar dacă luăm în considerare și cele două lansări Falcon Heavy (deși Falcon 9 ar putea urca până la 22.8 tone pe LEO).

---

Sateliții au fost eliberați pe orbită folosind… inerția și rotația, ei neavând nici un fel de sistem de eliberare clasic, folosit de alți sateliți. Musk spunea că și dacă sateliții s-ar fi lovit între ei în timpul eliberării de treapta a două, dar că acest lucru nu ar fi fost o problemă, pentru că sunt proiectați să facă față acestor coliziuni. 12 lansări de acest fel sunt necesare pentru că Starlink să asigure conectivitate de oriunde din SUA și 24 de lansări sunt necesare pentru o acoperire globală, dar nu perfectă (pentru o acoperire globală funcțională sunt necesare 60 de lansări). În acest ritm, în 2 ani de zile, SpaceX va avea pe orbită mai mulți sateliți decât numărul actual de sateliți activi (aproximativ 2000), sperând să poată ajunge la un ritm de 1000 de sateliți lansați pe an, folosind doar rachetele Falcon, fără să socotim BFR/Spaceship. Calculele lui Elon Musk spun că după 1000 de sateliți lansați (și folosiți), proiectul devine viabil din punct de vedere economic, pentru că o conexiune la Starlink nu va fi gratuită.

---

Fiecare satelit este dotat cu un motor cu kripton (mai ieftin decât xenonul, fiind pentru prima dată când un motor cu kripton este folosit în spațiu) și cu un soft care îi permite să evite autonom deșeurile orbitale catalogate de NORAD. Aceștia au o perioadă de viață de aproximativ 5 ani, după care vor fi deorbitați și înlocuiți cu alții.

---

Antena pentru a primi Internet prin intermediul constelației Starlink are un diametru echivalent cu o pizza medie și nu trebui să fie precis orientată spre un anumit punct din cer, trebuie doar să fie îndreptată spre cer, asta pentru că mereu un număr de peste 10 sateliți vor fi oricând prezenți deasupra orizontului.

---

Miercurea a avut loc al doilea eșec al Chinei din 2019 în lansările orbitale, când racheta Changzeng-4C nu a reușit să plaseze pe orbită polară un satelit militar, datorită unor probleme la cea de-a treia treaptă a rachetei. Dacă primul eșec chinezesc al anului a aparținut unei companii private are încerca prima lansare orbtală, de această dată este vorba despre o problemă la una dintre rachetele consacrate ale Chinei.

---

O rachetă rusească Soyuz-2.1b, care a lansat luni dimineața un nou satelit de poziționare GLONASS-M, a fost lovită de fulger la câteva secunde după desprinderea de rampei de lansare de la Baikonur, însă aceasta și-a continuat fără probleme zborul și a inserat satelitul pe orbita corectă, fără să fie afectată de rarul eveniment. În timpul lansării misiunii Apollo 12 din noiembrie 1969, o rachetă Saturn V cu oameni la bord a fost și ea lovită de fulger, însă în afară de o resetare a computerului de bord, nu au fost identificate alte probleme și misiunea a continuat fără probleme.

---

ArianeGroup și ESA lucrează în prezent la viitoarea treaptă secundară pentru racheta euopeană Ariane 6, care va intra în uz din 2025. Denumită Phoebus, aceasta nouă treaptă urmează să fie construită din carbon, ceea ce înseamnă două tone diferență față de treptele secundare construite de obicei din aluminiu. Noile trepte secundare și vor intra în uz la câțiva ani după ce rachetele Ariane 6 vor înlocui actualele Ariane 5, dar nu le vom vedea cu ocazia primelor zboruri, pentru că deja primele rachete Ariane 6 sunt asamblate folosind treapta secundară inițială.

---

** Buletin Cosmic nr. 38 :artemis:
:PROPERTIES:
:EXPORT_FILE_NAME: 038
:EXPORT_DATE: 2019-05-22
:END:

Artemis este numele noului program prin care NASA dorește ca astronauții americani să ajungă în 2024 pe Lună. Program, recent botezat, a fost anunțat de vicepreședintele Mike Pence acum aproape 2 luni de zile, de la Huntsville, Alabama, în cadul unei conferințe de presă în urma unei întâlniri a Consiliului Național Spațial, reactivat de actuala administrație de la Casa Albă.

Artemis, zeița Lunii în mitologia greacă, este sora geamănă a lui Apollo și denumirea se potrivește și mai bine dacă ne aducem aminte că NASA insistă ca o femeie să fie parte a primului echipaj care va aseleniza în 2024. Un nume excelent pentru reîntoarcerea pe Lună, dacă mă întrebați pe mine și dacă ne prefacem că ignorăm faptul că Artemis l-a omorât pe Orion. Sperăm să nu fie cazul, având în vedere că Orion este și numele capsulei care a supraviețuit programului Constellation și capsula urmează să fie folosită și în programul Artemis.

Jim Bridenstine, administratorul NASA, a anunțat săptămâna trecută că programul Artemis primește 1.6 miliarde în plus în 2020, deși unele voci susțin că ar fi nevoie de o suplimentare a bugetului NASA cu cel puțin 6 miliarde de dolari anual, dacă nu chiar 8 miliarde, pentru ca aselenizarea să poată avea loc în 2024. Și tot săptămâna trecută, NASA a lansat o competiție pentru sectorul privat, în care așteaptă propuneri de la 11 parteneri comerciali, pentru un viitor vehicul care să aselenizeze. La această competiție participă nume consacrate, precum SpaceX, Blue Origin, Lockheed Martin sau Boeing, dar și companii tinere, precum Masten Space Systems.

În arhitectura programului Artemis, NASA nu renunță la planurile pentru o nouă stație spațială în jurul Lunii, denumită Gateway, dar fondurile și dimensiunile stației au fost reduse, pentru a facilita o aselenizare în 2024, urmând să fie eventual adăugate noi module în viitor. Gateway va funcționa ca un modul de serviciu din timpul programului Apollo, dar care va rămâne continuu pe orbita Lunii și va fi accesat de echipaje înainte ca acestea să folosească modulul lunar andocat la Gateway pentru a coborî pe suprafața Lunii.

NASA plănuiește să lanseze primul modul Gateway în 2022, modul care urmează să furnizeze electricitate pentru viitoarele module și nave andocate (modul denumit PPE – Power and Propulsion Module). În 2023 ar urma lansarea unui modul locuibil, de mai mari dimensiuni, care va fi cuplat pe orbita Lunii cu modulul PPE. Ar urma apoi un modul care ar putea coborî pe suprafața Lunii. Cele trei module Gateway urmează să fie lansate până în 2024 de companii private. Între timp, în 2020, misiunea Artemis-1 va inaugura noua rachetă SLS de la NASA și aceasta va lansa o capsulă Orion, fără echipaj, spre Lună. Artemis-2, a doua lansare SLS va fi prima cu echipaj la bord și va imita misiunea Apollo 8, dar de data aceasta folosind racheta SLS ;i capsula Orion, inserând echipajul pe orbita Lunii, testând toți pașii necesari pentru aselenizare. În 2024, misiunea Artemis-3 să lanseze un echipaj spre Gateway, de unde echipajul să se transfere în stația spațială lunară și de aici în modulul lunar, cu care să coboare pe suprafața Lunii.

Pentru ca aselenizarea din 2024 să aibă loc, trebuie că partenerii privați să reușească să proiecteze și să livreze agenției spațiale americane vehicule care să poate aseleniza. NASA în schimb trebuie să se asigure că noua rachetă SLS este fără cusur, pentru că un singur pas greșit va face ca aselenizarea să fie întârziată. Asta înseamnă că toate testele trebuie să decurgă perfect și cele două misiuni Artemis din 2020 și 2023 să fie impecabile. Dacă acest lucru se va întâmpla, NASA vorbește despre proiectarea de baze selenare care să fie permanent ocupate de viitoare echipaje, cândva la finalul decadei. Iar Gateway va putea fi folosită de acești astronauți ca o rampă de lansare spre Marte, după 2030.

---

Varianta audio a acestui articol poate fi ascultată pe site-ul [[https://radioromaniacultural.ro/buletin-cosmic-30/][Radio România Cultural]].

** Buletin Cosmic nr. 37 :soyuz:ms11:cygnus:ng11:superdraco:dragon:
:PROPERTIES:
:EXPORT_FILE_NAME: 037
:EXPORT_DATE: 2019-04-24
:END:

NASA a confirmat recent un zvon care circula încă de la lansarea Soyuz MS-11 din 14 martie: Christina Koch va rămâne la bordul Stației Spațiale Internaționale timp de 328 de zile, urmând să stabilească recordul pentru cea mai lungă ședere continuă a unei femei pe orbită, record deținut în prezent de un alt astronaut NASA, Peggy Whitson care a petrecut 289 zile pe orbită într-o singură misiune. Christina Koch se află în prezent la primul său zbor orbital și urmează să se întoarcă pe Pământ abia în februarie 2020, alături de Luca Parmitano și Alexander Skvortsov la bordul capsulei Soyuz MS-13. Astfel, vor fi doar 12 zile distanță între șederea ei și recordul absolut de anduranță la bordul ISS, stabilit de Scott Kelly, care împreună cu Mikhail Korniyenko, au petrecut 340 de zile la bordul ISS, între 2015 și 2016. Cu toate acestea, NASA consideră misiunea Christinei Koch doar o extindere a misiunii și nu este promovată ca o misiune de un an de zile, așa cum a fost în cazul lui Scott Kelly.

---

Miercurea trecută, de la complexul Wallops din Virginia, a avut loc lansarea unei noi capsule Cygnus NG-11 spre Stația Spațială Internațională, a 12-a și ultima din prima serie a lansărilor cargo comerciale spre ISS, contract care acoperă și zborurile capsulei Dragon de la SpaceX. Denumită “SS Roger Chaffee”, după astronautul american cu același nume care și-a pierdut viața în 1967 în incendiul din capsula Apollo 1, capsula a andocat 2 zile mai târziu cu modulul Unity al Stației Spațiale Internaționale, transportând aproximativ 3.5 tone de provizii și experimente științifice pe orbită. Atât racheta Antares, cât și capsula Cygnus au fost inițial produse de compania Orbital ATK, însă acestea fac acum parte din portofoliul Northrop Grunman, în urma achiziției care a avut loc anul trecut. Chiar dacă a fost ultima capsulă din primul contract comercial de aprovizionare al Stației Spațiale Internaționale, tranziția spre noul contract se va face automat, odată cu misiunea NG-13, programată pentru octombrie. Actuala capsulă, aflată în prezent pe orbită, urmează să rămână cuplată timp de 90 de zile cu ISS, după care se va desprinde de complexul orbital și va urca la o altitudine mai mare, de unde va lansa câțiva sateliți de mici dimensiuni. Ulterior, capsula va rămâne pe orbită cel puțin până în octombrie, pentru a testa câteva tehnologii noi menite să prelungească viața acestor tip de capsule de la câteva săptămâni după decuplarea de ISS la câteva luni, tehnologii care urmează să fie folosite în anii următori în proiectul viitoarei stații spațiale plasate pe orbita Lunii, la care NASA lucrează în prezent. Această manevră va ajuta și inginerii Northrop Grunman să testeze operațiunile necesare monitorizării simultane de la sol a două capsule Cygnus. O altă noutate a actualei misiuni Cygnus este posibilitatea de a încărca o parte din cargo cu doar 24 de ore înainte de lansare, oferind astfel noi posibilități experimentelor științifice urcate pe orbită.

---

Sâmbătă la ora 17:41, China a lansat un nou satelit Beidou de la centrul spațial Xichang, folosint o rachetă Changzheng-3. Sateliții Beidou de poziționare globală sunt lansați fie pe orbite geostaționare, fie pe orbite terestre medii, la altitudini mai mari de 2000 km. Anul viitor, China speră să completeze cea de-a treia fază a constelației Beidou, care să asigure o acoperire globală și să rivalizeze direct cu sistemele echivalente GPS, GLONASS sau Galileo, din SUA, Rusia și respectiv Europa. Lansarea de sâmbătă a fost a 100-a lansare pentru o rachetă Changzheng-3 și a 26-a lansare din 2019. Într-un clasament pe națiuni, conduce SUA cu 7 lansări reușite, urmate de China cu 5 lansări reușite și una eșuată.

---

Un test al motorului SuperDraco al capsulei Crew Dragon care a avut loc sâmbătă a dus la o explozie și la dezintegrarea capsulei care în martie andocase cu Stația Spațială Internațională. Incidentul va duce la amânarea primei lansări cu echipaj la bordul unei rachete Falcon 9 cu cel puțin câteva luni, pentru că respectiva capsulă urma, în următoarele săptămâni, să fie supusă unei lansări ratate pentru care SpaceX ar fi sacrificat o rachetă Falcon 9, pentru a testa sistemul de anulare al lansării, care folosesc motoarele SuperDraco testate sâmbătă, al căror rol este să îndepărteze capsula de o rachetă care ar avea probleme în timpul lansării. SpaceX urmează acum să reconstruiască capsula și să o supună acestor teste, după ce va identifica problema care a dus la eșecul de sâmbătă. Pentru că nici Boeing nu are un progres lin cu capsula CST-100 Starliner, este deja destul de probabil ca primele lansări cu echipaj de pe teritoriul SUA să aibă loc cel mai devreme în 2020.

** Buletin Cosmic nr. 36 :beresheet:falconheavy:change4:
:PROPERTIES:
:EXPORT_FILE_NAME: 036 
:EXPORT_DATE: 2019-04-17
:END:

Sonda israeliană Beresheet nu a reușit joi să coboare controlat pe suprafața Lunii. După ce acum două săptămâni a intrat pe orbita satelitului nostru natural, Beresheet a efectuat joi o serie de manevre pentru a ajunge pe suprafața selenară, dar la 14 kilometri altitudine, echipa de ingineri de la sol au avut probleme cu motorul principal al sondei și au pierdut imediat comunicația cu aceasta. Telemetria a fost restabilită în scurt timp, însă sonda se îndrepta deja cu viteză prea mare spre suprafață și nu a mai putut fi controlată: Beresheet avea 500 km/h la 150 de metri altitudine, după care legătura radio s-a întrerupt definitiv. Deși compania SpaceIL a ratat premiul oferit de Google pentru că nu a aselenizat în 2018, așa cum prevedeau regulile competiției Google X Lunar Prize, compania israeliană a primit totuși un premiu de consolare de 1 milion de dolari, pentru a putea continua dezvoltarea viitoarei sonde Beresheet-2.

---

La câteva ore după eșecul motorului sondei Beresheet, nu mai puțin de 27 de motoare Merlin au funcționat impecabil în cel de-al doilea zbor al rachetei Falcon Heavy. La 14 luni distanță după zborul inaugual, care a lansare un autoturism Tesla pe o orbită în jurul Soarelui, de această dată la bordul rachetei s-a aflat un satelit de telecomunicații, Arabasat-6A, care a ajuns pe orbită geostaționară. Și tot spre deosebire de primul de zbor, de acestă dată SpaceX a recuperat toate cele trei trepte primare, inclusiv treapta centrală, care a ajuns pe o barjă din Atlantic, în timp ce treptele laterale au ajuns în tandem la sol, aproape de rampa de lansare. Din păcate însă, în timp ce se apropia de țărm, datorită conddițiilor meteo și a faptului că sistemul de prindere al rachetei nu a fost adaptat și pentru Falcon Heavy, treapta centrală a fost pierdută. Cele trei trepte primare folosite în această misiune au fost rachete noi, care nu au mai fost folisite și au crescut cu 10% performanța rachetei față de anul trecut deoarece erau racehte Falcon 9 Block 5, ultima și cea mai puternică versiune a rachetei Falcon 9. Elon Musk a anunțat la scurt timp după lansare că au fost recuperate și cele două jumătăți ale conului care protejează satelitul în prima fază a zborului, con care va fi refolosit mai târziu în acest an. Cele două jumătăți au fost recuperare din apa oceanului, dar SpaceX dorește ca acestea să fie recuperat de un vas, folosit o plasă supradimensionată, pentru a evita contactul cu apa mării. Un astfel de con protector costă aproximativ 6 milioane de dolari, astfel că recuperare și refolosire sa nu face decât să scadă costurile unei lansări SpaceX. Următoarea lansare Falcon Heavy este programată pentru luna iunie, când aceasta urmează să lanseze peste 25 de sateliți de mici dimensiuni, majoritatea lor fiind ai Forțelor Aeriene ale SUA.

---

Miercuri, sistemul de propulsie al satelitului Intelsat-29e a fost avariat și ca urmare, satelitul pierde combustibil. Ulterior au apărut probleme în comunicarea cu satelitul, iar imaginile de la sol au arătat ca în jurul acestuia sunt câteva fragmente, dar nu s-a putut stabili dacă este vorba despre combustibil înghețat sau fragmente de altă natură. Intelsat-29e a fost construit de Boeing și lansat de o rachetă Ariane 5 în ianuarie 2016. Este al doilea satelit din seria Intelsate Epic care are probleme, după ce în 2016, Intelsat-32e a avut o problemă cu sistemul de propulsie care i-a scurtat perioada de viață.

---

Joi la ora 19:00, sonda chineză Chang’e-4 aflată pe fața îndepărtată a Lunii, a intrat din nou în hibernare, procedura deja obișnuită înaintea celei de-a patra nopți lunare petrecute în craterul von Kármán. Roverul Yutu-2, care a parcurs deja 178.9 metri pe suprafața selenară, a făcut același lucru, 38 de minute mai târziu. Cele două sonde urmează să redevină active în 28 aprilie, când odată cu sosirea zilei selenare, temperaturile vor crește din nou în craterul von Kármán.

** Buletin Cosmic nr. 35 :beresheet:ryugu:progress:ms11:eva:
:PROPERTIES:
:EXPORT_FILE_NAME: 035 
:EXPORT_DATE: 2019-04-10
:END:

Sonda israeliană Beresheet a reușit miercurea trecută inserția pe orbita Lunii și mâine se pregătește de aselenizare. Beresheet, cu o masă de 585 kilograme, a fost lansată în 22 februarie, la bordul unei rachete Falcon 9 și dacă va reuși să ajungă pe suprafața Lunii, Israel va deveni a patra națiune, după SUA, Uniunea Sovietică și China care au reușit să pună sonde pe suprafața satelitului nostru artificial. Sonda este dotată cu un magnetometru și un retroreflector care poate fi țintit cu o rază laser de pe Pământ. După inserția pe o traiectorie eliptică, ieri motorul sondei a fost pronit timp de 78 de secunde, pentru circularizarea orbitei la o altitudinea de 200 km, iar astăzi motorul se va mai aprinde încă o dată, pentru a duce altitudinea minimă a orbitei la 15 km deasupra zonei de aselenizare, Mare Serenitatis (unde au mai coborât și sondele Apollo 15, Apollo 17, Luna 2 și Luna 21).

---

După ce a plasat pe suprafața asteroidului Ryugu două sonde care s-au deplasat prin scurte salturi, dar și o sondă statică, europeană, de dimensiuni mai mari, un lander german, care a ajuns pe suprafața lui Ryugu în 3 octombrie, sonda niponă Hayabusa2 a lansat un proiectil spre suprafața asteroidului, pentru a genera un nou crater pe suprafața acestuia. Scopul acestui experiment a fost să scoată la suprafață material care să poată fi studiat de instrumentele științifice de la bord. În 21 februarie, sonda a prelevat probe de pe suprafața asteroidului, probe care urmează să ajungă pe Pământ în 2020, când sonda Hayabusa2 va reveni acasă. Până atunci, Hayabusa2 se pregătește pentru o nouă tentativă de a se apropia de suprafața asteroidului, pentru a preleva noi probe. Puteți urmări în direct telemetria sondei Hayabusa2 pe site-ul Haya2Now.

---

Miercuri, lansarea navei cargo Progress MS-11 de către o rachetă Soyuz-2.1a s-a desfășurat cu succes și la mai puțin de 3 ore și jumătate după ce a părăsit rampa de lansare din Baikonur, nava andocase deja cu modulul Pirs al Stației Spațiale Internațională (ISS), exact în momentul în care sonda israeliană Beresheet intra pe orbita Lunii. Astronauții au primit cu această ocazie peste 3.4 tone de provizii și combustibil{% sidenote ‘ms-11’ ‘881 kg combustibil propriu, 650 kg combustibil destinat ISS, 23 kg oxigen, 24 kg aer, 420 kg apă, 1414 kilograme provizii pentru echipaj și experimente’%}. În această lună mai sunt programate încă două lansări cu provizii spre ISS: capsula Cygnus NG-11 a companiei Northrop Grumman în 17 aprilie și capsula Dragon CRS-17 a companiei SpaceX opt zile mai târziu.A fost prima lansare Progress din 2019, a 74-a lansare Progress spre ISS (doar 71 de lansări au fost reușit să ajungă la ISS, 3 lansări săldându-se cu eșec: Progress M-12M în august 2011, Progress M-27M în aprilie 2015 și Progress MS-04 în decembrie 2016) și a 163-a navă Progress lansată, din 1978, când a fost folosită pentru aprovizionarea stației spațiale sovietice Salyut-6.

---

Racheta Soyuz-2.1a a plasat inițial nava Progress MS-11 pe o orbită aproape circulă, 200x200 km altitudine. După verificarea parametrilor orbitali de stațiile de observare de la sol, nava a efectuat o serie de manevere care i-au ridicat orbita la 408x416 km altitudine, de unde a început urmărirea ISS. Progress MS-11 va rămâne andocată cu Stația Spațială Internațională aproximativ 6 luni, după care va reveni distructiv în atmosferă (spre deosebire de Soyuz, navele Progress nu sunt proiectate să supraviețuiască revenirii prin atmosferă).

---

La 6 ore după ce o rachetă Soyuz-2.1a a lansat nava cargo Progress MS-11 spre ISS, o altă rachetă Soyuz, dotată cu treapra superioară Fregat, a lansat din Guiana Franceză un nou set de patru sateliți O3b. A fost un zbor operat de compania europeană Arianespace, care deține în portofoliul său atât lansatoare Ariane (de calibru greu), Vega (calibru ușor), cât și rachete Soyuz-2, pentru a deservi segmentul de mijloc al lansărilor orbitale de la Kourou. Rachetele Soyuz-2 folosite de Arianespace sunt ușor modificate pentru rampa din Guiana Franceză și astfel denumite Soyuz STA (în loc de Soyuz-2.1a) sau Soyuz STB (în loc de Soyuz-2.1b). 

---

Compania SpaceX se pregătește de a doua lansare Falcon Heavy, după ce testul static de vineri se pare că nu a prezentat probleme. Falcon Heavy este propulsată de 27 de motoare Merlin, fiind de fapt trei rachete Falcon 9 legate una de alta. Spre deosebire de zborul inaugural de anul trecut, de această dată racheta Falcon Heavy este cu 10% mai puternică, pentru că cele trei trepte sunt Block 5, o evoluție față de treptele primare folosite anul trecut. Toate cele trei trepte primare sunt noi și urmează să fie recuperate de SpaceX (cele două laterale la sol, treapta centrală pe barjă). Falcon Heavy este în prezent cea mai puternică rachetă activă, fiind capabilă să lanseze peste 63 de tone pe orbită terestră joasă sau peste 26 de tone pe orbită geostaționară, dar satelitul Arabsat-6A de la bord cântărește doar 6 tone (deși satelitul Arabsat-6A ar fi putut fi lansat de o rachetă Falcon 9 Block 5, la momentul semnării contractului, acum câțiva ani, Falcon 9 avea performanțe inferioare celor de acum, așa că s-a optat pentru Falcon Heavy).

---

A treia și ultima activitate extravehiculară planificată în 2019 pentru astronauții americani a avut loc în după-masa zilei de luni, când Anne McClain (NASA) și David Saint-Jacques (CSA) au finalizat montarea noilor baterii de la bordul stației și au pregătit terenul pentru ca brațul robotic să poată în viitor schimba una din noile baterii care a suferit probleme și care va fi înlocuită cu cea veche. Cei doi au petrecut peste 6 ore și jumătate în afara stației și la fel ca celelalte două astfel de activități din ultimele săptămâni, s-a încheiat cu succes, fiind bifate toate obiectivele misiunii. Luna viitoare, Oleg Kononenko și Alexei Ovchinin se pregătesc de o nouă activitate extravehiculară, dar de această dată din sectorul rusesc al Stației Spațiale Internaționale.

---

Săptămâna trecută au fost testate trei motoare de rachetă, din care două noi. Compania Aeroject Rocketdyne continuă procesul de re-certificare al vechilor motoare RS-25, moștenite de la naveta spațială, care urmează să fie folosite în următorii ani pentru noua rachetă SLS. Deși RS-25 sunt motoare reutilizabile, ele vor fi aruncate în ocean după desprinderea primei trepte, la fiecare zbor SLS, iar după ce stocul existent va fi epuizat, vor fi folosite motoare noi, produse de Aeroject Rocketdyne în urma unui nou contract semnat cu NASA în 2015. Însă Aeroject Rocketdyne a pierdut contractul pentru dotarea rachetelor Atlas V și Vulcan cu boostere cu combustibil solid. Din acest an, rachetele Atlas V vor fi ajutate la lansare de motoarele GEM-63, produse de Northrop Grumman, motoare care sunt mai ieftine decât actualele AJ-60A și care urmează să fie folosite și pentru viitoarea rachetă Vulcan. Northrop Grumman a realizat săptămâna trecută un nou test al motoarelor GEM-63, care urmează să fie inaugurate în această vară. Al treilea motor de pe lista săptămânii trecute este Raptor, noul motor cu metan de la SpaceX, care în aceste zile a fost testat în perimetrul din Texas la companiei lui Elon Musk. 31 de motoare Raptor urmează să propulseze viitoare prima treaptă a viitoarei rachete Spaceship, care va avea primul zbor în 2020, dacă e să-l credem pe Elon Musk.

** Buletin Cosmic nr. 34 :artemis:india:pslv:osm:eva:electron:
:PROPERTIES:
:EXPORT_FILE_NAME: 034 
:EXPORT_DATE: 2019-04-03
:END:

Săptămână trecută, într-un discurs ținut la centrul spațial Marshall al agenției spațiale americane din Huntsville, Alabama, vicepreședintele Statelor Unite Mike Pence a anunțat că astronauții americani vor reveni pe Lună în 2024. El a precizat că dacă NASA nu va reuși acest lucru în termenul stabilit, se va schimba organizarea agenției, nu misiunea, care a fost trasată direct de la Casa Albă. Declarațiile lui Mike Pence vin la câteva zile distanță după ce s-a anunțat că bugetul NASA pentru 2020 va fi mai mic decât cel de anul acesta, iar racheta SLS, cu care astronauții ar urma să ajungă pe Lună, suferă noi amânări. Mai mult decât atât, chiar dacă ar fi gata la timp, încă nu există în prezent nici un plan pentru un modul lunar, pe care astronauții să îl folosească pentru a coborî pe suprafața lunară.

---

“Trebuie să accelerăm programul SLS pentru a ne atinge obiectivele. Președintele a mandatat NASA și pe Jim Bridenstine, administratorul său, să îndeplinească acest scop prin orice mijloace necesare. […] Dacă contractorii din prezent nu pot să îndeplinească acest obiectiv, vom găsi alții care o pot face.” --Mike Pence, vicepreședintele SUA
Capsula Orion, o altă piesă esențială a acestui efort, este aproape finalizată, dar ea le permite doar drumul spre Lună și revenirea înapoi pe Pământ, nu și aselenizarea propriu-zisă. Din păcate, nici sectorul privat nu este pregătit să ofere, la nevoie, rachete capabile să transporte astronauți pe Lună în timp util, pentru simplul fapt că viitoarele lansatoare Vulcan sau New Glenn nu sunt destul de puternice, iar Falcon Heavy nu este, și probabil nici nu va fi, certificată pentru zboruri cu echipaj.

---

Miercurea trecută, premierul indian (aflat în campanie electorală) a declarat că o rachetă balistică lansată din India a interceptat și doborât un satelit indian. Asta după ce un test similar din 12 februarie a eșuat. Astfel, India devine a patra națiune, după SUA, Rusia și China, capabile să intercepteze sateliți orbitali și să îi doboare. În urma impactului, se estimează că pe orbita terestră joasă au fost produse peste 6500 de fragmente cu un diametru mai mare de 0.5 cm, din care 400 cu un diametru mai mare de 10 cm, majoritatea lor revenind în atmosferă în câteva zile, fără să creeze probleme pentru alți sateliți, dar o parte dintre aceste fragmente au fost expulzate pe alte orbite și vor rămâne luni sau ani de zile în spațiu, îngreunând astfel activitățile orbitale pentru celelalte națiuni. O parte dintre aceste fragmente au ajuns și la altitudinea Stației Spațiale Internaționale (ISS se află în prezent pe o orbită 408x411 km), NASA afirmând că riscul de coliziune a crescut cu 44%. Din fericire, India a ales totuși un satelit aflat deja pe orbită joasă (este vorba despre satelitul indian Microsat-R, lansat în 24 ianuarie 2019 de o rachetă PSLV), doar 300 km altitudine, dar un test similar efectuat de China în 2007, cu un satelit aflat la 800 km altitudine, s-a soldat cu peste 3000 de fragmente detectabile (diametru de 5 cm sau mai mare), din care peste 2000 au rămas și astăzi pe orbită, iar numărul total de fragmente estimate a fost inițial de peste 100000.

---

Tot India a lansa luni dimineață la ora 06:57, o rachetă PSLV (care poate urca pe orbită joasă până la 3.8 tone) având la bord satelitul militar EMISAT (436 kg), împreună cu alți 27 de sateliți de mici dimensiuni, de la centrul spațial Sarish Dhawan din regiunea Sriharikota. A fost a doua lansare PSLV din 2019 și a 48-a pentru racheta indiană, din 1993 de când a început să fie folosită. O altă lansare PSLV este așteptată să aibă loc în această lună, în timp ce o rachetă GSLV Mk.III, de calibru greu, se pregătește să lanseze la sfârșitul lui aprilie sonda Chandrayaan-2 (misiunea Chandrayaan-2 presupune o sondă pe orbita Lunii, dar și un mic rover, care urmează să ajungă pe suprafață) spre Lună.

---

OS-M, o rachetă orbitală cu combustibil solid a unei companiei private OneSpace din China (pe lângă OneSpace, în China mai există câteva companii private care promit lansări orbitale în acest an: Landspace, iSpace, Linkspace și Exspace, divizia comercială a companiei de stat CASC), a ratat miercurea trecută lansarea inaugurală și nu a mai ajuns în spațiu, satelitul Lingque-1B de la bord fiind pierdut. Anul trecut, racheta suborbitală OS-X a aceleași companii, a fost lansată cu succes de două ori, însă de această dată, treapta secundară a rachetei OS-M a creat probleme și a dus la eșecul misiunii. În octombrie 2018, o altă companie privată chineză LandSpace a ratat și ea să trimită pe orbită racheta Zhuque-1 (cu combustibil solid), după o defecțiune a cea de-a treia treaptă, astfel că va trebui să mai așteptăm până când o companie privată va reuși o lansare orbitală din China.

---

Sâmbătă, la ora 17:50, o rachetă Changzheng-3B a lansat un nou satelit de telecomunicații pentru China, denumit Tianlian-2, de la centrul spațial Xichang. Satelitul va permite comunicații în timp real între centrele de control de la sol și alți sateliți orbitali (inclusiv pentru viitoarea stație spațială sau capsule Shenzhou), fiind o replică a sistemului american TDRSS.

---

A doua din cele trei activități extravehiculare (EVA) (a fost a 45-a EVA pentru costumul PLSS1006 și a 41-a EVA pentru costumul PLSS1008. PLS1006 a ajuns în spațiu în 1981, în al doilea zbor al unei navete spațiale (STS-2, naveta Columbia). În secțiunea americană a ISS sunt în prezent patru costume, din care doar trei funcționale; EVA-urile rusești se fac cu costumele Orlan proprii) din această perioadă, care a avut loc vinerea trecută, trebuia să fie primul din istorie în care ambii astronauții care ar fi ieșit în afara stației spațiale ar fi fost femei. Însă Anne McClain, care a participat într-o astfel de activitate acum două săptămâni împreună cu Nick Hague, a decis că pentru viitoarea ieșire în afara stației s-ar simți mai în siguranță într-un costum de mărime medie, și nu mare, însă singurul astfel de costum aflat la bordul ISS fusese deja configurat pentru Christina Koch. NASA a declarat că reconfigurarea unui astfel de costum durează mai mult decât schimbarea astronauților care i-au parte la activitatea extravehiculară, așa că vineri, Christina Koch a părăsit pentru 6 ore și jumătate stația spațială alături de Nick Hague, iar o activitate extravehiculară formată doar din femei se amână pentru o dată nedefinită. Cei doi au continuat activitățile de acum două săptămâni de înlocuire a acumulatorilor de la bordul ISS, iar o nouă ieșire pe orbită este programată pentru ziua de luni, când Anne McClain, împreună cu astronautul canadian David Saint-Jacques vor efectua ultimele activități legate de înlocuirea bateriilor stației.

---

Racheta Electron a companiei americane RocketLab reușește prima lansare din 2019 (și a patra lansare consecutivă reușită în total), plasând pe orbită un satelit experimental al agenției militare americane DARPA (cu o masă a satelitului de 150 kilograme). Momentan rachetele Electron sunt lansate din Noua Zeelandă, dar RocketLab pregătește o nouă rampă pentru ele la centrul Wallops al NASA, de pe coasta de este a Statelor Unite. Prima treaptă este propulsată de nouă motoare Rutherford care ard kerosen și oxigen lichid, iar a doua treaptă este dotată cu un singur astfel de motor Rutherford. Rocket Lab are planificate încă alte 12 lansări pentru 2019, compania declarând că poate asambla și lansa câte o rachetă Electron pe lună. Electron este o rachetă de calibru ușor, care poate lansa sateliți cu o masă totală de 220 kilograme, pe orbită terestră joasă.

---

La începutul lunii aprilie, avem deja 20 de tentative de lansări orbitale, din care 17 încheiat cu succes. Au fost 2 eșecuri din tot atâtea încercări din Iran și 1 eșec din China. În rest am avut 6 lansări reușite pentru SUA (considerăm aici și lansarea RocketLab din Noua Zeelandă), 3 lansări reușit pentru Europa (Arianespace din Guiana Franceză), 3 pentru China, 2 pentru Rusia (din Kazashatan), 2 pentru India și 1 pentru Japonia. Dintre acestea, 12 au ajuns pe orbită joasă și 5 pe orbită geosincronă. Rachetele Falcon-9, Changzheng și Soyuz au avut fiecare parte de câte trei zboruri până în acest moment.

** Buletin Cosmic nr. 33 :meteor:eva:bennu:osirisrex:vega:boeing:
:PROPERTIES:
:EXPORT_FILE_NAME: 033 
:EXPORT_DATE: 2019-03-27
:END:

În 18 decembrie anul trecut, un meteor a trecut prin atmosferă cu 32 km/s și a explodat deasupra Mării Bering, la 25.6 km altitudine, degajând o energie de 10 ori mai mare decât explozia bombei atomice de la Hiroshima. Sau 173 kilotone. Sau 40% din energia disipată deasupra orașului rusesc Chelyabinsk în 2013 de un meteorit similar, dar de această dată explozia a avut loc deasupra unei zone nepopulate (motiv pentru care a fost confirmată atât de târziu). A fost a doua cea mai puternică explozie detectată în atmosferă în ultimii 30 de ani, după cea de la Chelyabinsk. Un astfel de eveniment se întâmplă de 2-3 ori pe secol. Explozia a fost descoperită abia acum câteva zile, în timp ce NASA studia datele obținute de sateliții de observații atmosferice.

---

Vineri, astronauții Anne McClain și Nick Hague au părăsit temporar Stația Spațială Internațională pentru a înlocui bateriile care furnizează stației curent electric, când aceasta se află în umbra Pământului. Patru dintre cele șase baterii lansate la bordul capsulei japoneze HTV-7 în septembrie anul trecut au fost înlocuite folosind brațul robotic din afara stației, însă ultimele două au avut nevoie de intervenția astronauților, care au petrecut peste 6.5 ore în costumele de astronauți, în afara ISS. Este prima dintr-o serie de trei astfel de activități extravehiculare programate pentru perioada următoare, următoarea urmând să aibă loc vineri.

--

Asteroidul Bennu, aflat la 100 de milioane de kilometri de Pământ și investigat în aceste zile de sonda americană OSIRIS-REx (lansată în septembrie 2016), este plin de surprize: agenția spațială americană a declarat recent că au fost detectate particule proiectate de pe suprafața acestuia, fără a fi cunoscut deocamdată un mecanism care să provoace acest fenomen. De altfel, echipa de ingineri are probleme în a găsi un loc potrivit pentru prelevarea de probe programată pentru lunile următoare, pentru că suprafața acestuia este mult mai grunjoasă decât se așteptau inițial. OSIRIS-REx urmează să se întoarcă pe Pământ în 2023 și cercetătorii speră ca sondă să nu vină cu mâna goală și să reușească să preleveze probe de pe suprafața asteroidului, care să fie studiate în laboratoarele de pe Pământ.

---

Racheta Vega, cu combustibil sold și patru trepte, a fost dezvoltată de compania europeană Arianespace pentru a-și completa portofoliul de lansatoare. Compania deține un lansator greu, Ariane 5 (și lucrează intens la dezvoltarea Ariane 6), poate opera și rachete Soyuz-2 de calibru mediu și avea nevoie și de un lansator ușor și rapid, așa cum este Vega, care poate urca pe orbită maximum 2.5 tone. Vineri dimineața la ora 03:50 a avut loc a 14-a lansare Vega, cu un satelit de observații italian la bord, denumit PRISMA. Primul zbor, din 2012, avea la bord și primul satelit românesc, Goliat, și de atunci lansatorul nu a suferit nici o problemă în timpul lansării, având astăzi un procentaj de reușită perfect, de 100%. O variantă îmbunătățită a rachetei, denumită Vega-C, va debuta în acest an, prima treaptă a acesteia fiind înlocuită cu una mai puternică, identică cu boosterele auxiliare care vor fi folosite pentru viitoarea rachetă Ariane 6, pregătită să debuteze anul viitor. 

---

“Probabil în cazul Boeing, durata dintre zborul fără echipaj și cel cu echipaj va fi mai scurtă decât în cazul SpaceX, ceea ce înseamnă că încă nu putem spune cu certitudine care companie va lansa primii astronauți, dar suntem încrezători că acest lucru se va întâmpla până la finele lui 2019”― Jim Bridenstine, Administrator NASA, pentru CNBC.

Compania Boeing nu scapă de vești proaste și anunță că este nevoită să amâne primul test al capsulei CST-100 Starliner. Programată inițial pentru aprilie, capsula va fi lansată spre Stația Spațială Internațională abia în august, folosind o rachetă Atlas-V modificată, într-o misiune cu un profil similar cu misiunea DM-1 a companiei SpaceX de la începutul lunii. Această amânare confirmă faptul că Boeing are o întârziere de câteva luni în urma lui SpaceX în ceea ce privește dezvoltarea capsulei care urmează să lanseze din nou astronauți de pe teritoriul Statelor Unite, după ce în 2011 retragerea navetei spațiale a făcut SUA dependente de Rusia și capsulele Soyuz pentru accesul la Stația Spațială Internațională. Nicole Aunapu Mann și Michael Fincke vor fi primii astronauți lansați de Boeing, dar ei nu se vor afla pe rampa de lansare mai devreme de noiembrie 2019. Micheal Fincke l-a înlocuit pe Eric Boe, care făcea inițial parte din primul echipaj Starliner, dar care s-a retras din motive medicale, și este un veteran NASA, cu 381 de zile petrecute pe orbită, fiind prezent și în misiunea STS-134, ultimul zbor al nevetei Endeavour. Pentru Nicole Aunapu Mann va fi primul său zbor orbital.

** Buletin Cosmic nr. 32 :sls:deltaivmedium:apollo:
:PROPERTIES:
:EXPORT_FILE_NAME: 032 
:EXPORT_DATE: 2019-03-20
:END:

SLS (Space Launch System), viitoarea rachetă de calibru greu dezvolată de agenția spațială americană, a primit săptămâna trecută două lovituri care amenință să anuleze întreg proiectul în care NASA a investit peste 8 ani și 7 miliarde de dolari. În bugetul pe anii viitori al NASA nu se mai menționează nimic cu privire la varianta SLS-1B, care urma să transporte cargo spre orbita terestră joasă, dar și sonde interplanetare de mari dimensiuni (de pildă, spre satelitul jovian Europa). Astfel aceste misiuni ar urma să fie realizate de parteneri privați, precum SpaceX, Blue Origin sau United Launch Alliance. În aceste condiții, SLS ar urma să fie folosită doar pentru lansarea capsulei Orion, care poate transporta până la 7 astronauți pe orbita Pământului sau spre Lună. Primul test al rachetei SLS urma să aibă loc anul viitor, când o capsulă Orion fără echipaj la bord urmează să dea un ocol Lunii, însă administratorul NASA a declarat că dacă SLS nu este gata pentru zborul de anul viitor al capsulei Orion, misiunea ar putea fi executată de parteneri privați. Această abordare însă are unele probleme de logistică și dacă totuși acest lucru se va întâmpla (deși puțin probabil), întreg proiectul SLS va fi pus sub semnul întrebării, pentru că ar înseamnă că nu mai este nevoie de noua rachetă nici măcar pentru lansarea capsulei Orion. În prezent, prima lansare SLS este programată pentru luna iunie a anului viitor.

---

Pentru prima dată după octombrie anul trecut, la bordul Stației Spațiale Internaționale se află din nou un echipaj complet, format din 6 astronauți. Nick Hague, Alexei Ovchinin și Christina Koch au pornit joi, la ora 21:14 spre orbită la bordul capsulei Soyuz MS-12 și au andocat cu modulul rusesc Rassvet al stației în mai puțin de șase ore de la lansarea din Baikonur. De această dată racheta Soyuz-FG a funcționat impecabil și nu au mai fost incidente neplăcute pentru Nick Hague și Alexei Ovchinin, așa cum s-a întâmplat în octombrie, când o problemă cu racheta lansatoare a făcut ca drumul spre orbită să fie oprit dramatic de sistemele de siguranță ale capsulei. Pentru că Rusia are programat în septembrie un zbor comercial al unui turist spațial din Emiratele Arabe Unite, Christina Koch va rămâne la bordul stației spațiale peste cele 6 luni obișnuite și nu va reveni pe Pământ în toamnă, fiind posibil să rămână pe orbită până anul viitor. 

--

O rachetă Delta IV Medium operată de United Launch Alliance a lansat în noaptea de vineri spre sâmbătă un satelit militar de telecomunicații, de pe rampa SLC-37B de la Cape Canaveral, Florida. A fost a 14-a lansare reușită a anului 2019 și a fost penultima lansare Delta IV Medium. Următoarea lansare a acestei rachete, care va fi și ultima pentru această configurație, este programată pentru sfârșitul lunii iulie, când urmează să urce pe orbită un satelit GPS. United Launch Alliance plănuiește să înlocuiască rachetele Atlas V, Delta IV și Delta IV Heavy cu o nouă rachetă, Vulcan, care urmează să debuteze în prima parte a anului 2021. Până atunci, United Launch Alliance va continua să folosească rachetele Atlas V și Delta IV Heavy, care mai au programate câte 23, respectiv 4 zboruri înainte de a fi înlocuite de Vulcan. 

--

NASA a selectat săptămâna trecută nouă echipe de cercetători care vor avea ocazia să studieze un set de probe aduse de pe Lună de echipajele Apollo, care au fost sigilate imediat după prelevare sigilate și care până în prezent nu au fost desfăcute și expuse atmosferei Pamântului. Acest lucru s-a făcut tocmai pentru ca probele să beneficieze de tehnici de analiză moderne, care nu existau acum 50 de ani. Între 1969 și 1972, astronauții din programul Apollo au adus pe Pământ 382 de kilograme de roci și sol lunar.

** Buletin Cosmic nr. 31 :dragon2:soyuz:ms10:eva:insight:change4:changzheng:deltaivmedium:
:PROPERTIES:
:EXPORT_FILE_NAME: 031 
:EXPORT_DATE: 2019-03-13
:END:

După ce a petrecut 5 zile andocată cu Stația Spațială Internațională, capsula Dragon-2 s-a decuplat sâmbătă de modulul Harmony și a revenit cu bine pe Pământ. Revenirea prin atmosferă a fost una dintre etapele critice ale misiunii: capsula risca să fie destabilizată din cauza formei sale atipice, iar o defecțiune la sistemul de stabilizare și frânare cu parașute risca să amâne și mai mult viitoarea misiune cu echipaj la bord. Dar NASA a declarat că nimic din datele achiziționate până acum din misiunea demonstrativă a companiei SpaceX nu îi va face să recomande amânarea primului zbor cu astronauți la bord, programat să aibă loc peste câteva luni.

---

La Baikonur, în Kazahstan, capsula Soyuz MS-12 se pregătește pentru lansarea de mâine de la ora 21:14. Alexei Ovchinin și Nick Hague vor încerca să ajungă din nou în spațiu, după tentativa nereușită cu Soyuz MS-10 din 11 octombrie 2018, în care o defecțiune a rachetei Soyuz-FG a făcut ca misiunea celor doi să se termine mult mai repede decât anticipaseră și aproape dramatic. Christina Koch li se va alătura celor doi, în primul său zbor orbital, urmând ca ea să rămână la bordul stației până cel mai devreme în decembrie și să devină astfel a doua cea mai longevivă femeie prezentă continuu la bordul ISS, după Peggy Whitson, dacă nu cumva revenirea ei pe Pământ va avea loc în primăvara anului viitor.

---

NASA pregătește o activitate extravehiculară de la bordul Stației Spațiale Internaționale formată exclusiv din femei, care va avea probabil loc la sfârșitul lunii. De obicei, operațiunile extravehiculare sunt efectuate de doi astronauți, dar deși până acum prezența unei femei într-o astfel de echipă nu era deloc un lucru neobișnuit de-a lungul ultimilor ani, niciodată două femei nu au părăsit simultan Stația Spațială Internațională sau un alt vehicul orbital. Anne McClain și Christina Koch vor fi cele două femei care vor realiza această premieră. NASA a declarat că nu a plănuit acest lucru, ci componența echipei care va efectua activitatea extravehiculară de rutină a rezultat natural, datorită componenței echipajului aflat pe orbită.

---

HP3, unul dintre instrumentele pe care sonda InSight le-a așezat recent pe Marte, trebuia să pătrundă 5 metri în solul marțian, pentru măsurări de temperatură. Însă după doar 50 de centimetri, sonda a dat de pietre și s-a blocat. Inginerii germani care controlează experimentul vor lua o decizie peste două săptămâni despre cum vor continua operațiunile de foraj. InSight a ajuns pe Marte în 26 noiembrie 2018.

---

Sonda chineză Chang’e-4 s-a trezit din hibernare la începutul lunii Martie și se află în prezent în cea de-a treia zi lunară a misiunii sale. Yutu-2 s-a reactivat cu câteva ore mai devreme decât platforma staționară, însă din păcate nu avem deocamdată imagini noi de pe fața nevăzută a Lunii, dar un lucru este sigur: misiunea Chang’e-4 continuă să fie un succes pentru programul spațial chinezesc.

---

A 300-a lansare pentru o rachetă Changzheng a avut loc sâmbătă și a urcat pe orbită satelitul Chinasat-6C. Prima lansare a unei astfel de rachete a avut loc în anul 1970 iar în prezent China se află în plin proces de reînnoire a flotei de lansatoare, urmând ca rachetele Changzheng 2,3,4 folosite astăzi să fie înlocuite cu Changzheng 5,6,7 și în același timp se lucrează și la un lansator supergreu, Changzheng-9, cu care China plănuiește să ajungă pe Lună sau Marte. Merită să remarcăm un aspect interesat: primele 100 de lansări Changzheng au fost realizate în 37 de ani, următoarele 100 în 7 ani și jumătate iar ultimele 100 în doar 4 ani.

---

O lansare a unei rachete Delta IV cu un satelit militar la bord care trebuia să aibă loc astăzi de pe rampa SLC-37B de la Cape Canaveral, Florida, a fost amânată pentru noaptea de vineri spre sâmbătă. Tot atunci, la câteva zeci de minute distanță, este programată și o nouă lansare a rachetei europene Vega (de calibru ușor), din Guiana Franceză, cu satelitul italian de observații PRISMA. Va fi a 14-a lansare pentru racheta Vega, folosită de compania europeană Arianespace din 2012.

** Buletin Cosmic nr. 30 :falcon9:dragon2:iss:
:PROPERTIES:
:EXPORT_FILE_NAME: 030 
:EXPORT_DATE: 2019-03-06
:END:

Sâmbătă dimineața, la ora 09:49:03 fix, de pe rampa LC-39A de la centrul spațial Kennedy a decolat o rachetă Falcon 9 cu o misiune cu totul specială. În vârful rachetei s-a aflat prima capsulă Dragon-2 sau Crew Dragon, proiectată de compania SpaceX pentru a transporta astronauți pe orbită. Nu au fost astronauți la bord vineri, doar un manechin dotat cu o mulțime de senzori și botezat Ripley, dar dacă misiunea se desfășoară fără incidente, în câteva luni Statele Unite vor lansa din nou astronauți, după o pauză de peste 2800 de zile.

---

În 8 iulie 2011, naveta spațială Atlantis a fost ultimul vehicul care a lansat astronauți americani în spațiu, după retragerea flotei de navete NASA fiind nevoită să cumpere locuri în capsula Soyuz pentru a ajunge pe Stația Spațială Internațională. Însă acest lucru se va schimba în curând, datorită programului de stimulare a sectorului privat pentru a veni cu soluții în ceea ce privește lansarea astronauților pe orbita terestră joasă.

---

Revenind la lansarea de sâmbătă, aceasta a decurs fără probleme și prima treaptă a rachetei Falcon 9 a revenit pe barja OCISLY din Atlantic. De obicei lansările capsulei Dragon se soldau cu recuperarea la sol a treptei primare, însă de această dată SpaceX a vrut să se asigure că are la bord combustibil suficient pentru a contracara orice problemă care ar fi putut apărea în timpul primei faze a zborului. Capsula a ajuns cu bine pe orbită și conul protector care a protejat sistemul de andocare în primele faze ale zborului s-a desfăcut, ceea ce însemna ca Dragon este gata pentru andocare. Capacul conului se va închide după decuplarea de Stația Spațială Internațională, pentru a proteja mecanismul de andocare la trecerea capsulei prin atmosferă, pentru că Dragon-2 urmează să fie refolosită.

---

Andocarea a avut loc duminică la prânz și a marcat o nouă premieră pentru SpaceX. Dacă până acum capsulele Dragon se apropiau de Stația Spațială Internațională și erau preluat de brațul robotic Canadarm2 al stației, care le plasa în sasul de andocare, Dragon2 este dotată cu un soft care îi permite să andocheze direct cu modulul american Harmony, fără intervenția echipajului și fără folosirea brațului robotic. Această procedură a fost contestată de partea rusă din motive de siguranță, dar după implementarea unor instrucțiuni suplimentare în soft pentru anularea andocării în cazul în care unii parametri nu erau conformi înainte de andocare, Roscosmos a acceptat andocarea directă a capsulei Dragon la stație și aceeași procedură va fi urmată și în misiunile viitoare. Andocarea s-a realizat la sasul IDA-2 cuplat la modulul Harmony, componentă lansată tot de o capsulă Dragon în 2016, după ce în 2015 o tentativă similară s-a încheiat cu explozia rachetei Falcon 9 la 139 de secunde după lansare.

---

Primul zbor Dragon-2 a fost practic un test al diverselor componente ale capsulei, de la sistemul de andocare la softul de la bord sau propulsie sau navigație. Următorul zbor orbital al unei astfel de capsule va avea loc peste câteva luni și va avea la bord un echipaj format din doi astronauți Bob Behnken și Douglas Hurley, ambi veterani, cu câte două zboruri cosmice la activ. Programat pentru această vară, este foarte probabil ca data să fie amânată spre iarnă sau chiar pentru 2020. Până atunci, luna viitoare SpaceX va testa sistemul de salvare al capsulei folosind motoarele SuperDraco incorporate în structura capsulei, care ar urma să salveze echipajul în cazul unei probleme în timpul lansării cu propulsorul Falcon 9 (așa cum s-a întâmplat în cazul lansării capsulei Soyuz MS-10 din octombrie 2018).

---

Dragon-2 va părăsi Stația Spațială Internațională vineri și va reveni în apele Oceanului Atlantic, testând astfel sistemul de reintrare în atmosferă și parașutele care vor frâna capsula înainte de impactul cu apa oceanului. Dragon-2 va aduce înapoi pe Pământ experimente științifice, dar și părți ale unui costum de astronaut care trebuie reparate. Pe lângă echipaj, Dragon-2 va putea transporta și provizii și experimente cu o masă totală de 50 de kilograme spre și dinspre stația spațială.

---

Boeing are o întârziere de câteva luni față de SpaceX, având primul zbor test fără echipaj programat pentru această vară, urmând ca primii astronauți să urce la bordul capsulei CST-100 Starliner (și propulsată de o rachetă Atlas V modificată în acest sens) abia anul viitor. Atât Dragon-2 cât și Starliner vor putea lansa în viitor câte 7 astronauți, marcând astfel sfârșitul monopolului capsulei Soyuz în ceea ce privește lansările de echipaj spre Stația Spațială Internațională.

** Buletin Cosmic nr. 29 :falcon9:beresheet:spacex:iss:soyuz:
:PROPERTIES:
:EXPORT_FILE_NAME: 029 
:EXPORT_DATE: 2019-02-27
:END:

Avionul spațial VSS Unity al Virgin Galactic a realizat vineri cel mai ambițios zbor al său, urcând până la o altitudine de 89.9 kilometri și atingând o viteză de peste mach 3, în primul test efectuat în acest an. Pe lângă cei doi piloți, la bord s-a aflat și Beth Moses, primul turist al companiei Virgin Galactic. Acum rămâne de discutat dacă este și primul turist spațial al companiei, pentru că după unele definiții folosite în SUA, spațiul ar începe după o altitudine de 80 km, ceea ce înseamnă că zborul de vineri a fost primul zbor spațial al VSS Unity, în timp ce organismele internaționale consideră că spațiul începe după linia von Karman, adică dincolo de 100 km (definiție ce va fi discutată în viitorul apropiat). Oricum, VSS Unity a realizat un zbor suborbital, dar pentru Richard Bransons este important ca Virgin Galactic să își poată trece în palmares primul turist spațial lansat de pe teritoriul SUA, înaintea lui Jeff Bezos, care își dorește același lucru și care a promis primii turiști suborbitali în 2019, dar într-o altă abordare, folosind capsula New Shepard.

---

Tot vineri, o rachetă Falcon 9 aflat la cel de-al treilea zbor a lansat pe orbită un satelit indonezian, dar vedeta lansării a fost o mică sondă israeliană care în aceste zile își face avânt, folosind gravitația terestră, pentru a ajunge pe… Lună! Dacă misiunea va decurge conforma planului, sonda Beresheet va fi prima sondă privată care va aseleniza, probabil în data de 11 aprilie. Durează 40 de zile până când sonda va ajunge pe orbita Lunii, unde va mai petrece câteva zile pregătindu-se să coboare în Mare Serenitatis, de unde așteptăm nu doar imagini, dar și date științifice. Beresheet va fi activă doar 2-3 zile pe suprafața Lunii și a costat 100 de milioane de dolari, o sumă modică având în vedere complexitatea misiunii.

---

Treapta primară (B1048) care a lansat satelitul indonezian și sonda selenară Beresheet a fost recuperat pe barja Of Course I Still Love You din Atlantic și urmează să fie folosit în aprilie pentru a patra și ultima dată, într-un test de anulare a unei lansări pentru capsula Dragon-2. Aceasta se va desprinde de rachetă și își va activa motoarele SuperDraco, simulând un incident nefericit și depărtându-se de racheta care probabil nu va supraviețui acestui test. Este însă un pas important în validarea sistemelor de siguranță așe capsulei Dragon-2, înainte de primele zboruri cu echipaj uman.

---

Până în aprilie însă, sâmbătă SpaceX are de trecut un test important sâmbătă, prima lansare a unei capsule Dragon-2 spre Stația Spațială Internațională. Este un test crucial al noului vehicul care este identic cu cel care urmează să lanseze americani pe orbită peste câteva luni. Dragon-2 va andoca direct cu ISS, nu prin intermediul brațului robotic, așa cum se întâmpla cu versiunea precedentă a capsulei, și de această dată va petrece doar 8 zile pe orbită. După perioada petrecută în spațiu, capsula care reveni pe Pământ în apele oceanului Atlantic, testând și sistemul de parașute, care nu este tocmai conform cu cerințele NASA, așa cum relevă un raport recent. Planificate pentru această vară, lansările americane cu echipaj uman, derulate de companii private ar putea fi amânate până spre finalul anului și nu cred că ar reprezenta o surpriză pentru nimeni dacă acestea ar avea loc până la urmă în 2020. Ultima lansare de astronauți din SUA a avut loc în 8 iulie 2011, cu ocazia ultimului zbor al navetei spațiale.

---

Și tot vineri, 22 februarie, prima lansare a unei rachete Soyuz din acest an era să se încheie prost, datorită unei probleme la a doua treaptă a rachetei, însă a treia treaptă (Fregat) a reușit să corecteze orbita greșită și să salveze astfel lansarea satelitului militar egiptean EgyptSat-A. Acest incident a dus la amânarea cu o zi a lansării unei rachete Soyuz din Guiana Franceză de către compania europeană Arianespace și probabil nu va afecta viitoarea lansare a capsulei Soyuz MS-12, programată pentru 14 martie. Soyuz MS-12 are un echipaj format din trei astronauți: Alexei Ovchinin și Nick Hague (protagoniștii lansării ratate Soyuz MS-10 din noiembrie, în urma căreia cei doi au scăpat nevătămați chiar dacă racheta Soyuz s-a dezintegrat la scurt timp după lansare) cărora li se adaugă și astronautul american Christina Koch.

** Buletin Cosmic nr. 28 :opportunity:marte:mer:
:PROPERTIES:
:EXPORT_FILE_NAME: 028 
:EXPORT_DATE: 2019-02-20
:END:

Săptămâna trecută, NASA a anunțat într-o conferință de presă că suspendă eforturile de a mai contacta roverul Opportunity, după ce aceasta a transmis ultimul semnal radio spre Pământ în 10 iunie 2018. Vara trecută, pe Marte, a avut loc una dintre cele mai mari puternice furtuni din ultimele decenii, furtună care a cuprins întreaga planetă, ridicând în atmosferă cantități impresionanate de praf și blocând astfel razele soarelui să încarce acumulatorul de la bordul lui Opportunity, prin intermediul panourilor solare. Așadar, fără lumină solară, roverul a fost lipsit de electricitate și probabil până la finalul furtunii, care s-a mai domolit la finalul lunii iulie, acumulatorul de la bord s-a descărcat complet, făcând astfel imposibilă funcținoarea computerului de bord, a instrumentelor științifice sau a echipamentelor de comunicație.

Roverul Opportunity a reprezentat însă una dintre cele mai de succes povești de explorare interplanetară a agenției spațiale americane. Lansat în 2003, a ajuns pe suprafața planetei Marte în 25 ianuarie 2004, în zona denumită Meridiani Planum, la câteva săptămâni distanță de Spirit, un rover geamăn care a amartizat pe cealaltă parte a planetei Marte și care a încetat să mai funcționeze după 6 ani. Planul inițial a fost ca cele două rovere să fie active pentru 90 de zile și să parcurgă o distanță de 600 de metri (inițial 300 metri, dar exista riscul ca misiunea să nu fie finanțată în aceste condiții, așa că cercetătorii au riscat și au promis 600 metri). Opportunity a supraviețuit însă peste 14 ani pe suprafața lui Marte și a parcurs nu mai puțin de 45.16 km o distanță mai lungă decât un maraton și în același timp cea mai mare distanță parcursă de un vehicul pe un alt corp ceresc decât Pământul, mai mult chiar decât roverul selenar sovietic Lunokhod-2 din 1973 sau decât au condus astronauții roverele selenare din programul Apollo. Acest lucru a fost posibil datorită curenților de aer din atmosfera marțiană care regulat curățau de praf panourile solare, fenomen care nu a fost prevăzut de inginerii NASA înaintea misiunii. Întreaga misiune a roverelor Spirit și Opportunity a costat agenția spațială americană aproximativ 1 miliard de dolari, pe întreaga sa durată de-a lungul celor 15 ani.

Una dintre cele mai importante descoperiri făcute de Spirit și Opportunity, dincolo de subtilitățile geologice care i-au bucurat pe cercetători, a fost obținerea de dovezi clare ale existenței apei în formă lichidă la suprafața planetei Marte în trecutul geologic al acesteia, datorită mineralelor descoperite în solul marțian, care nu s-au putut altfel forma decât în prezența apei în stare lichidă.

În prezent pe Marte se mai află un rover, Curiosity, de dimensiuni mai mari decât Spirit și Opportunity, ajuns pe Planeta Roșie în august 2012. Acesta are la bord un generator termoelectric cu plutoniu care-i permite să fie independent de condițiile atmosferice și să funcționeze fără să aibă nevoie de lumina solară, așadar nu a fost afectată de furtuna de anul trecut. Cu toate acestea, este posibil ca roverul Curiosity să nu depășeacă recordul de anduranță stabilit de Opportunity, datorită degradării generatorului de la bord. Tot pe Marte se găsește și sonda staționară InSight, ajunsă în noiembrie anul trecut, iar în 2020 NASA urmează să lanseze un nou rover, denumit deocamdată provizoriu Mars 2020, asemănător cu actualul Curiosity, dar care va fi dotat și cu o mică dronă care va putea zbura și survola astfel împrejurimile, iar roverul va putea și să colecteze eșantioane de sol marțian, pe care să le lasă în urma sa și care să fie colectate de un viitor rover care le va putea aduce pe Pământ, pentru studii detaliate.

Între timp, pe orbita planetei Marte există în prezent o mică flotă de 6 sateliți, care studiază suprafața și atmosfera marțiană, dar care pot să funcționeze și ca releu de comunicații pentru sondele aflate la sol. Avem așadar doi europeni (Mars Express și Trace Gas Orbiter), unul indian (Mars Orbiter Mission sau Mangalyaan) și trei americani: Mars Odyseey (cea mai veche sondă activă aflată pe orbita lui Marte), Mars Reconaissance Orbiter și MAVEN iar pentru 2020 sunt programate lansări noi misiuni din SUA, Europa, China, India și… Emiratele Arabe Unite.

** Buletin Cosmic nr. 27 :iran:ariane5:change4:cygnus:ns10:rosalindfranklin:exomars:
:PROPERTIES:
:EXPORT_FILE_NAME: 027 
:EXPORT_DATE: 2019-02-13
:END:

Compania Mars One, care din 2012 promite călătorii spre Marte, a intrat în faliment. Aceasta a vândut chiar și bilete în acest sens datorită unor campanii media agresive și o expunere pe măsură, fiind susținută public și de un laureat al premiului Nobel pentru fizică, Gerard t’Hooft. Potrivit planurilor inițiale, primii coloniști ar fi urmat să ajungă pe Marte în 2023, însă compania nu a oferit niciodată detalii tehnice cu privire la planurile sale sau mijloacele prin care doritorii ar fi ajuns pe Marte sau cum ar fi supraviețuit acolo, deși aproape un milion de dolari au fost adunați doar din donații, fără a socoti vânzările de bilete. Compania nu a făcut niciodată publice datele financiare detaliate sau număr de bilete vândute, dar cei care au investit în Mars One pot să fie acum siguri că nu vor ajunge prea curând pe Marte. Sau, cel puțin, nu cu ajutorul lui Mars One.

---

După o lansare eșuată a unui satelit în 15 ianuarie, Iranul a ratat săptămâna trecută și a doua tentativă de a trimite un satelit pe orbită în acest an. Satelitul, denumit Dusti, trebuie să fie, conform declarațiilor oficiale, un satelit civil de observare a suprafeței Pământului, însă regimul de la Teheran este acuzat de puterile occidentale că folosește programul spațial pentru a-și dezvolta rachete de atac cu rază lungă de acțiune. Totuși modelul de rachetă folosit în cele două lansări nu pare să aibă aplicații militare.

---

Marți, o rachetă europeană Ariane 5 a început cu dreptul anul 2019 și a lansat doi sateliți de telecomunicații pe orbită geostaționară: Hellas Sat 4 (construit de Lockheed Martin pentru Grecia și Arabia Saudită) și GSAT-31 (satelit indian). Lansarea a avut loc, ca de obicei, de la centrul spațial european de la Kourou, Guiana Franceză, de unde lansările de sateliți geostaționari pot profita la maximum de apropierea de Ecuator, ce se traduce prin consum mai redus de combustibil și, deci, performanțe sporite ale rachetei comparativ cu lansări de la latitudini superioare. A fost a 103-a lansare pentru Ariane 5 și a 70-a lansare în configurația ECA, singura rămasă activă, capabilă să urce pe orbită geostaționară peste 11 tone.

---

Sonda chinezească Chang’e-4 aflată pe fața îndepărtată a Lunii din 3 ianuarie 2018 a intrat din nou în hibernare luni, pregătindu-se să înfrunte noaptea lunară care durează aproximativ 14 zile. În noaptea precedentă, temperaturile în craterul von Karman au scăzut până la -190 de grade Celsius, mai jos decât se așteptau inginerii chinezi, dar atât platforma staționară, cât și roverul Yutu-2 sunt pregătiți să facă față condițiilor meteo selenare. Yutu-2 este într-o stare bună și a parcurs 120 de metri pe suprafața Lunii, deja cu 6 metri mai mult decât a reușit în total primul rover Yutu, ajuns pe Lună în decembrie 2013 împreună cu sonda Chang’e-3. Chang’e-4 se va trezi din hibernare la 1 martie, în timp ce Yutu-2 cu o zi mai devreme, pentru a continua explorarea feței îndepărtate a Lunii. China plănuiește o nouă misiune selenară la finalul acestui an, Chang’e-5, care urmează să aducă înapoi pe Pământ eșantioane de probe de pe suprafața Lunii.

---

După ce 83 de zile capsula Cygnus NS-10 S.S. John Young a fost andocată cu modulul Unity al Stației Spațiale Internaționale, vineri brațul robotic a decuplat vehiculul, care ulterior s-a depărtat de avanpostul orbital. Acesta va mai petrece câteva zile pe orbită pentru a derula o serie de experimente științifice, înainte de a plonja distructiv în atmosfera Pământului în 25 februarie, încărcată cu 2.5 tone de deșeuri. Cygnus-10 a transportat anul trecut peste 3.3 tone de provizii și experimente științifice spre orbită, fiind alături de capsula Dragon de la SpaceX modalitatea prin care SUA poate alimenta stația spațială. Următoarea misiune Cygnus, lansată de o rachetă Antares, este programată pentru 17 aprilie.

---

Agenția Spațială Europeană a decis ca viitorul rover, care va ajunge pe Marte în 2021 în căutare de ADN extraterestru, să poarte numele lui Rosalind Franklin, cercetătoarea care a avut o contribuție importantă la descoperirea structurii moleculare a ADN-ului aici pe Pământ. Roverul va reprezenta a doua parte a misiunii ExoMars, după ce în 2016, prima parte a misiunii, agenția spațială europeană reușea trimiterea unui satleit pe orbita lui Marte, denumit Trace Gas Orbiter, care urmează să fie folosit pentru observații științifice, dar și ca releu de comunicare pentru viitorul rover european.

** Buletin Cosmic nr. 26 :deltaivheavy:parker:change4:raptor:meteor:meteorit:
:PROPERTIES:
:EXPORT_FILE_NAME: 026 
:EXPORT_DATE: 2019-02-06
:END:

Sonda Parker, lansată în 12 august 2018 de o rachetă Delta IV Heavy, a încheiat săptămâna trecută prima sa orbită în jurul Soarelui, colectând deja peste 17 gigabiți de date despre coroana solară și vântul solar. În 4 aprilie, Parker va trece din nou la doar 24 milioane de km distanță de suprafața soarelui, așa cum s-a întâmplat și în 16 noiembrie anul trecut, marcând astfel cel de-al doilea periheliu, adică punctul de pe orbită cel mai apropiat de Soare. În total, Parker urmează să aibă parte de 24 de treceri prin periheliu timp de 6 ani, punct care în viitor se va apropia tot mai mult de Soare, lucru care va însemna și o viteză din ce în ce mai mare a sondei, care a devenit deja în noiembrie anul trecut cel mai rapid obiect construit de om, după ce a atins o viteză de peste 343000 km/h

---

După ce sonda chinezească Chang’e-4 a ajuns la începutul anului pe fața nevăzută a Lunii, aceasta, împreună cu roverul Yutu-2 au intrat în hibernare, pentru că în timpul nopții lunare, care durează 14 zile, temperaturile au coborât până la -190 de grade, mai rece decât se așteptau inginerii chinezi. În prezent, de câteva zile, roverul și platforma sunt din nou active și beneficiază de temperaturi ceva mai ridicate, care le permit să funcționeze normal și să trimită date științifice pe Pământ. Change-4 nu este singura sondă chineză de pe Lună, Change-3 lansată în decembrie 2013, se află în continuare pe fața văzută a Lunii, însă activitatea sa a fost suspendată, pentru a da prioritate sondei Change-4.

---

Aproximativ 11 litri de apă s-au scurs luni în interiorul Stației Spațiale Internaționale în timp ce echipajul pregătea toaleta de la bord pentru un upgrade al sistemului de transfer al urinei. Incidentul a fost unul minor și s-a rezolvat folosind câteva prosoape existente la bord, dar subliniază încă o dată provocările de care au parte astronauții aflați pe orbită. Noul sistem de transfer al urinei urmează să fie lansat la bordul stației spațiale în cursul acestui an. Următoarea lansare a unei capsule spre Stația Spațială Internațională este programată pentru finalul acestei luni, când o rachetă Falcon 9 va lansa noua capsulă Dragon-2, într-un test al vehiculului care în această vară urmează să lanseze pentru prima dată după 2011 astronauți de pe teritoriul Statelor Unite (asta pentru că după renunțarea la navetele spațiale, astronauții americani folosesc capsulele rusești Soyuz pentru a ajunge în spațiu).

---

Duminică Elon Musk anunța primul test al noului motor Raptor care, după spusele fondatorului SpaceX, urmează să propulseze viitoarea rachetă Starship. Teste ale unor versiuni precedente ale motorului Raptor au avut loc și în trecut, dar este pentru prima dată când a fost testată o variantă a motorului care va fi folosită efectiv pentru propulsia unei rachete. Testul a durat doar 2 secunde și puterea motorului a fost limitată la aproximativ 60% din specificațiile tehnice. Raptor este unul dintre cele mai complexe și mai avansate motoare de rachetă din lume, fiind proiectat să fie reutilizabil și alimentat cu metan. Elon Musk nu a ales la întâmplare metanul: acest gaz poate fi produs pe Marte printr-o reacție chimică între dioxidul de carbon din atmosferă și hidrogenul care poate fi obținut prin hidroliza apei, așadar viitorii astronauți care vor ajunge pe Planeta Roșie nu vor fi nevoiți să transporte cu ei și combustibilul necesar revenirii pe Pământ.

---

Vineri, un meteorit de mici dimensiuni s-a prăbușit în Cuba, după ce a brăzdat cerul pe direcția sud-nord. Energia disipată de acesta a fost de 100 de ori mai mică decât energia meteoritului de la Cheliabinsk (echivalentă cu explozia a 500 de mii de tone de TNT), care în 15 februarie a rănit aproape 1500 de oameni și a afectat peste 7000 de clădiri. Meteoritul de vineri a avut un diametru inițial de 4 metri, în timp ce meteoritul Cheliabinsk a fost estimat la un diametru de 20-30 de metri.

** Buletin Cosmic nr. 25 :progress:ms09:pslv:microsatr:newshepard:blueorigin:
:PROPERTIES:
:EXPORT_FILE_NAME: 025 
:EXPORT_DATE: 2019-01-25
:END:

Vineri, 1 februarie, se împlinesc 16 de când naveta spațială Columbia se dezintegra deasupra Statelor Unite, la revenirea prin atmosferă după încheierea misiunii STS-107, datorită unei avarii a sistemului de protecție termică, avarie produsă în timpul lansării dar nedetectată la timp. Cei 7 astronauți de la bord și-au pierdut viața și această tragedie a dus la grăbirea retragerii din uz a navetelor spațiale, considerate nesigure. De fapt, NASA se află la finalul unei perioade de comemorare a astronauților pierduți, pentru că în 27 ianuarie s-au împlinit 52 de ani de la incendiul care a dus la pierderea echipajului misiunii Apollo 1, într-un test premergător lansării, efectuat la sol, iar în 28 ianuarie s-au împlinit 33 de ani de la pierderea echipajului misiunii STS-51-L, când naveta spațială Challenger s-a dezintegrat la 73 de secunde după lansare.

---

Vineri s-au împlinit 15 ani de când roverul american Opportunity a ajuns pe Marte, dar, din păcate, ultimul semnal radio primit de la Opportunity a fost în 10 iunie 2018. Furtuna care a curpins întreaga planetă Marte a ridicat în atmosferă cantități impresionante de praf, care au blocat astfel lumina solară să încarce acumulatorul roverului. Cu fiecare zi care trece, șansele ca Opportunity să redevină activ scad, deși echipele de ingineri de la sol continuă să-i trimită comenzi prin rețeaua Deep Space Network, în speranța că poate roverul mai are resurse să răspundă. În cei 15 ani petrecuți pe Marte, Opportunity a parcurs 45.16 kilometri, mai mult decât oricare alt rover trimis pe vreun corp ceresc (pe locul doi se află Lunokhod 2 care în 1973 a parcurs 39 de kilometri pe Lună). Spirit, roverul geamăn, a ajuns pe pe Marte cu 21 de zile mai devreme, în 4 ianuarie 2004, dar a încetat să mai trimită semnale pe Pământ în 22 martie 2010, după ce a rămas blocat în nisipul marțian într-o poziție care nu-i permite să-și încarce optim acumulatorul de la bord. Curiosity, roverul care a ajuns pe Marte în 6 august 2012 continuă să fie funcțional, acesta nefiind afectat de furtunile marțiene pentru că nu depinde de lumina soarelui pentru energie, având la bord un generator termoelectric cu plutoniu.

---

Nava cargo Progress MS-09 s-a desprins vineri la ora 14:55 de modulul Pirs al Stației Spațiale Internaționale și a plonjat în Oceanul Pacific patru ore mai târziu. Progress MS-09 a fost lansată în 9 iulie 2018 și a transportat pe stația spațială peste 2.5 tone de provizii și echipamente științifice, fiind principalul mijloc de aprovizionare al avanpostului orbital, alături de capsula japoneză HTV (lansată însă destul de rar) și capsulele americane Dragon și Cygnus. După plecarea Progress MS-09, la stația spațială au rămas atașate capsula Cygnus-10 (lansată în 15 noiembrie 2018), Progress MS-10 (lansată în 16 noiembrie 2018) și Soyuz MS-11 (lansată în 3 decembrie 2018).

---

India a lansat joi prima rachetă din 2019, având la bord un satelit militar, Microsat-R, cu o masă de peste 700 kilograme. Racheta PSLV (Polar Satellite Launch Vehicle) a zburat pentru prima dată în configurația PSLV-DL, care presupune două boostere auxiliare, folosite în momentul lansării. A fost al 45-lea zbor pentru racheta indiană PSLV, care mai are programate încă alte 3 lansări pentru acest an.

---

Săptămâna trecută compania Blue Origin a reușit al zecelea zbor test la vehiculului suborbital New Shepard, care își propune să transporte 6 turiști în spațiu (adică la peste 100 km altitudine, dar nu pe orbită) la finalul acestui an contra sumei de aproximativ $300,000. New Shepard este un vehicul reutilizabil, compus dintr-o rachetă propulsată de un motor BE-3 și o capsulă care odată ajunsă la altitudinea maximă, revine pe Pământ folosind un sistem de parașute, în timp ce racheta revine controlat pe rampa de lansare. Pentru a pune lucrurile în perspectivă, o rachetă Falcon 9 (de la SpaceX) care revine la sol după o lansare orbitală are o înălțime e 70 de metri și este propulsată de 9 motoare Merlin, în timp ce New Shepard are o înălțime de 18 metri și folosește un singur motor BE-3 de putere net inferioară.

** Buletin Cosmic nr. 24 :epsilon:deltaivheavy:cz3b:iran:simorgh:
:PROPERTIES:
:EXPORT_FILE_NAME: 024
:EXPORT_DATE: 2019-01-22
:END:

Șapte sateliți au fost lansați vineri noaptea de o rachetă japoneză *Epsilon*, de la centrul spațial Uchinoura (prefectura Kagoshima). Japonia folosește de obicei baza de la Tanegashima pentru lansări orbitale cu mase mai mai, care au nevoie de racheta H-IIA și H-IIA. Dacă rachetele din familia H-II pot urca 10-16 tone pe orbită terestră joasă, lansatorul Epsilon (în trei sau patru trepte, cu combustibil solid) este unul mai modest, care poate lansa, în funcție de orbită, câteva sute de kilograme. Epsilon s-a aflat la cel de-al 4-lea zbor, fiind folosit cu succes din 2013. Vineri el a lansat satelitul RAPIS-1 (200 kg), folosit pentru testarea diverselor tehnologii care vor fi înglobate în viitoare misiuni spațiale. Alți șase sateliți de mici dimensiuni au însoțit RAPIS-1, unul dintre aceștia, ALE-1, dezvoltat de compania Astro Live Experiences propunându-și să testeze la scară redusă o ploaie de stele artificială(!). Satelitul ALE-1 conține mici fragmente cu un diametru de 1 cm care vor fi eliberate în atmosferă, de la o altitudine de 400 km, deasupra unei zone predeterminate, pentru soectacolul celor prezenți la sol. Satelitul lansat vineri, va testa această ploaie de stele artificială în primăvara anului 2020, deasupra orașului Hiroshima, de unde va putea fi observat de 6 milioane de oameni, de pe o suprafață cu diametrul de aproximativ 200 km. Dacă experimentul ALE-1 va fi unul de succes, Astro Live Experiences va pregăti în viitor un astfel de satelit pentru a genera o [[https://www.newsweek.com/first-ever-artificial-meteor-shower-will-fall-hiroshima-next-year-718051][ploaie de stele artificială]] în timpul festivităților de deschidere a Jocurilor Olimpice de vară, programate pentru 2020 în Tokyo.

---

După o amânare cu jumătate de secundă înainte de aprinderea motoarelor (în 9 decembrie) și după mai multe reprogramări datorită unei scurgeri de hidrogen (la sfârșitul lunii decembrie), racheta *Delta IV Heavy* a lansat în cele din urmă satelitul secret NROL-71 de la baza aeriană Vandenberg, din California (rampa SLC-6), sâmbătă la ora 21:10 (cu 5 minute mai târziu decât fusese programat inițial, din cauza condițiilor meteo). Înainte de debutul Falcon Heavy din februarie 2018, Delta IV Heavy deținea titlul de cea mai puternică rachetă activă, existentă în acest moment pe Pământ, putând urca peste 28 de tone pe orbita terestră joasă și peste 14 tone pe orbită geostaționară. Zvonurile spun că satelitul NROL-71 ar fi un nou membru al constelației Keyhole-11 (sau Crystal), capabil să captureze imagini de (foarte) înaltă rezoluție cu suprafața Pământului. Acești sateliți, lansați pentru prima dată în anii '70, sunt asemănători ca formă, dimensiuni și masă cu telescopul spațial Hubble, care ar fi beneficiat în procesul de producție de cunoștințele acumulate în programul Keyhole-11. Agenția National Reconnaissance Office (NRO) care operează acești sateliți a fost înființară în 1961, dar abia în 1992 a fost recunoscută public existența sa. Racheta Delta IV Heavy mai are programate 4 lansări până în 2023, toate pentru agenția NRO, urmând să fie probabil retrasă din uz după 2023, împreună cu Atlas V și Delta IV Medium+, după ce noua rachetă Vulcan, construită de ULA, va începe să aibă zboruri regulate.

---

China a reușit deja și ea două lansări orbitale în 2019: o rachetă Chang Zheng 3B lansat în 10 ianuarie satelitul Chinasat-2D de la baza din Xichang, iar luni, o lansare a unei rachete Chang Zheng 11 a urcat pe orbită trei sateliți de observație, de la centrul spațial Jiuquan. Chang Zheng 11 este o rachetă mai rar folosită de China, doar de 6 ori în ultimii 4 ani, de calibru ușor și propulsată de motoare cu combustibil solid. Avantajul rachetelor cu combustibil solid este disponibilitatea rapidă pentru lansare și dimensiunile reduse ale lui Chang Zheng 11 face posibilă lansarea sa de pe vehicule sau chiar de pe o platformă oceanică, lucru care urmează să se întâmple în această vară.

---

Marți, 15 ianuarie 2019, Iran [[https://apnews.com/a8c2f77cc86747f68c8ca3e05a52536a][încearcă fără succes]] să lanseze satelitul Payam de la centrul spațial Imam Khomeini (provincia Semnan), dar racheta Simorgh suferă o problemă tehnică la cea de-a treia treaptă și satelitul nu ajunge pe orbită. Ar fi fost prima dintr-o serie de două lansări orbitale, însă acum nu se cunoaște soarta următorului satelit (Doosti) programat pentru zbor. Cei doi sateliți civili sunt sateliți de observație, cu aplicații în agricultură și alte activități non-militare, conform declarațiilor oficiale, însă comunitatea internațională este în continuare îngrijorată că lansările civile sunt de fapt un paravan pentru perfecționarea rachetelor balistice intercontinentale. Iran a devenit în 2009 a 9-a națiune capabilă să lanseze sateliți pe robită folosind rachete proprii, marcând de atunci mai multe reușite, printre care și o serie de viețuitoare trimise în spațiu, pe orbită sau în zboruri suborbitale.

---

Varianta audio a acestui text poate fi ascultat pe la [[https://radioromaniacultural.ro/buletin-cosmic-15/][Radio România Cultural]].

** Buletin Cosmic nr. 23 :osirisrex:newhorizons:ultimathule:change4:falcon9:dragon:crs16:
:PROPERTIES:
:EXPORT_FILE_NAME: 023
:EXPORT_DATE: 2019-01-16
:END:

OSIRIS-REx a realizat în ultima zi a anului 2018 o performanță în premieră: a devenit sonda care a intrat pe cea mai joasă orbită în jurul unui corp ceresc: aceasta orbitează acum asteroidul Bennu la o altitudine care variază între 1.5 și 2 km. Pentru comparație, cometa 67P/Churyumov-Gerasimenko, în jurul căreia a orbitat sonda europeană Rosetta între 2014 și 2016, este de 10 ori mai mare decât Bennu. Inserția orbitală a avut loc în 31 decembrie 2018, la ora 21:43, după ce propulsorul de la bordul sondei a fost pornit pentru 8 secunde, sonda aflându-se în vecinătatea asteroidului din 3 decembrie 2018. Din fericire, vecinătatea lui Bennu este curată, fără obiecte de mici dimensiuni care ar putut lovi sonda, după cum au anunțat cercetătorii NASA. OSIRIS-REx va rămâne mai mult de un an pe orbita lui Bennu, iar în iulie 2020 se va apropia de suprafața acestuia pentru a colecta câteva zeci de grame de probe de sol, pe care le va aduce pe Pământ, în septembrie 2023.

---

La doar câteva ore distanță de performanța sondei OSIRIS-REx, sonda New Horizons (care în 14 iulie 2015 a survolat sistemul Pluto - Charon) a survolat cu succes obiectul din centura Kuiper 2014 MU69 (denumit și Ultima Thule, neoficial însă), în dimineața primei zile din 2019. După ce s-a apropiat până la 3500 km de ținta sa (cu o viteză relativă de 14 km/s), sonda a trimis câteva imagini și va continua să trimită date achiziționate în timpul survolului în lunile ce urmează. Trebuie să avem răbdare, New Horizons ne trimite datele cu o viteză de doar 500 biți/secundă și va avea nevoie de aproape doi ani pentru a transmite întregul set înregistrat în timpul survolului. Nu cred că mai trebuie să spun că 2014 MU69 Ultima Thule este cel mai îndepărtat și mai vechi obiect din sistemul solar survolat vreodată de o sondă pământeană. De fapt, după cum era de așteptat în urma unei campanii de observare efectuate cu telescoapele de la sol în urmă cu câteva luni, obiectul este format din două obiecte diferite care în trecut s-au ciocnit unul de altul și au rămas în contact unul cu celălalt.

---

O altă premieră a venit de pe fața nevăzută a Lunii, unde China a reușit în data de 3 ianuarie, la ora 04:26, să aselenizeze cu succes sonda Chang’e-4, în craterul Von Karman (177.6°E, 45.5°S)! Confirmarea oficială a succesului aselenizării a întârziat câteva ore, după cum ne-a obișnuit agenția spațială chineză. La doar câteva ore după aselenizare, a avut loc și activarea roverului Yutu-2 (Iepurele de Jad). Este pentru prima dată când o sondă reușește să ajungă pe fața nevăzută a Lunii. Sonda Chang'e-4, cu o masă de 1200 kilograme, a fost lansată în 7 decembrie 2018 de o rachetă Changzheng-3B și a ajuns pe orbita Lunii cinci zile mai târziu. Comunicațiile cu Pământul sunt posibile datorită unui satelit-releu lansat în 20 mai 2018 și poziționat în punctul Lagrange L2 Pământ-Lună (la 1.5 milioane km depărtare de Pământ, deci dincolo de orbita Lunii), de unde preia transmisiunile sondei Chang'e-4 și le transferă spre Pământ.

---

O rachetă Falcon 9, folosită pentru a doua oară, a lansat ultimii 10 sateliți ai constelației Iridium-NEXT, vineri la ora 17:31, de la baza aeriană Vandenberg din California. Prima treaptă a fost recuperată, după cum ne-a obișnuit compania lui Elon Musk, pe barja Just Read the Instructions din Oceanul Pacific. După ce compania Iridium, care promitea telecomunicații cu acoperire globală, a falimentat în 1999, noua conducere a reușit o restructureze și să lanseze o nouă constelație de 75 de sateliți de telecomunicație care în prezent acoperă întreaga suprafață a Pământului, oferind caracteristici tehnice superioare rețelei inițiale la prețuri competitive de această dată. Din cei 75 de sateliți lansați, 66 vor fi activi pentru o constelație funcțională iar 9 sunt păstrați ca rezerve.

---

Și tot SpaceX a adus luni dimineața acasă capsula Dragon CRS-16, care a andocat cu Stația Spațială Internațională în decembrie 2018. În cursul nopții de duminică spre luni, după încheierea misiunii pe orbită, capsula s-a desprins de stația spațială și a revenit pe Pământ, încărcată cu peste 1.5 tone de experimente științifice, Dragon fiind deocamdată singura variantă prin care NASA poate să aducă cargo de pe ISS pe Pământ. Misiunea CRS-16 a fost al doilea zbor în spațiu pentru această capsulă Dragon iar în aproximativ o lună este programat un zbor test al noii capsulei Dragon-2, care în câteva luni urmează să lanseze primii astronauți în spațiu, din Statele Unite, după retragerea din uz a navetelor spațiale din 2011.

---

Varianta audio a acestui articol poate fi ascultată în cadrul emisiunii [[https://radioromaniacultural.ro/buletin-cosmic-14/][Știința în Cuvinte Potrivite]] de la Radio România Cultural.

** Buletin Cosmic nr. 22 :dearmoon:htv7:delta2:elonmusk:maezawa:
:PROPERTIES:
:EXPORT_FILE_NAME: 022
:EXPORT_DATE: 2018-09-19
:END:

Elon Musk a anunțat că un miliardar japonez Yusaku Maezawa a plătit deja o sumă considerabilă pentru a zbura în jurul Lunii la bordul noii rachete, BFR (sau Big Falcon Rocket), pe care SpaceX o va dezvolta în viitor. Acum că Falcon 9 a ajuns la maturitate, prin cea de cincea sa iterație, SpaceX se poate concentra mai mult de BFR, racheta care va putea concura cu legendara Saturn V și va putea urca aproximativ 100 de tone pe orbită și cu care Elon Musk vrea să ajungă în cele din urmă pe Marte. Primele teste atmosferice sunt programate pentru anul viitor, iar primul zbor orbital va avea loc cel mai devreme în 2022, în timp ce Yusaku Maezawa va zbura în jurul Lunii cel mai devreme în 2023. BFR poate transporta câteva zeci de persoane, așa că Maezawa nu va fi singur: el va alege câțiva artiști care vor zbura cu el, într-un proiect denumit #dearMoon, și care vor folosi această experiență ca inspirație pentru viitoarele lor opere. Nu știm cât l-a costat pe Maezawa biletul pentru BFR, dar estimările specialiștilor spun că probabil suma este undeva între 100 și 500 de milioane de dolari.

---

Tot din Japonia va pleca în curând al 7-lea vehicul HTV de aprovizionare al Stației Spațiale Internaționale. Lansarea sa a fost amânată de câteva ori, din cauza vremii nefavorabile, dar și pentru că a fost detectată o problemă cu treapta a doua a rachetei H-2B. La fel ca navele rusești Progress sau capsulele Dragon sau Cygnus, HTV este folosit pentru transportul de cargo spre Stația Spațială Internațională, asigurând o redundanță necesară pentru ca echipajul de pe orbită să nu rămână fără provizii în cazul apariției unor probleme la celelalte rachete și vehicule.

---

Sâmbătă a avut loc ultima lansare a unei rachete Delta II, după 29 de ani de activitate, în care a lansat peste 50 de sateliți pentru comunitatea științifică (inclusiv roverele Spirit și Opportunity care au ajuns pe Marte). După lansarea ratată din 1997, care a dus la pierderea unui satelit GPS, lansarea de sambătă a fost a 100-a lansare consecutivă de succes a unei rachete Delta II. Satelitul ICESat-2 al NASA, lansat sâmbătă, pe orbită polară, de la baza Vandenberg, pentru cercetări climatice. Săptămâna viitoare este programată a 100-a lansare a unei rachete Ariane 5, racheta europeană folosită din 1996, care urmează să urce pe orbită doi sateliți de telecomunicații.

---

Buletinul Cosmic poate fi ascultat și la [[https://radioromaniacultural.ro/buletin-cosmic-3/][Radio România Cultural]].

** Buletin Cosmic nr. 21 :iss:soyuz:ms07:falcon9:ses12:gaofen6:changzheng2D:
:PROPERTIES:
:EXPORT_FILE_NAME: 021
:EXPORT_DATE: 2018-06-06
:END:

Duminică au revenit pe Pământ, după 168 de zile petrecute la bordul Stației Spațiale Internaționale, rusul Anton Shkaplerov, americanul Scott Tingle și japonezul Norishige Kanai. Cei trei astronauți au folosit pentru revenirea acasă capsula Soyuz MS-07, cu care au aterizat în stepele din Kazahstan. Capsula a fost andocată la modulul Rassvet al Stației Spațiale Internaționale din decembrie 2017. La bordul stației au rămas acum americanii Andrew Feustel, Richard Arnold și rusul Oleg Artemiev, însă echipajul va reveni la 6 membri după ce capsula Soyuz MS-09, lansată chiar astăzi, va andoca la ISS. Soyuz MS-09 îi transportă pe orbită pe rusul Sergey Prokopyev, germanul Alexander Gerst (aflat la al doilea zbor orbital) și Serena Auñón-Chancellor. Cei tre vor rămâne în spațiu aproximativ 6 luni. Stația Spațială Internațională este probabil cel mai scump proiect internațional, cu costuri ce se ridică la 150 miliarde de dolari, ira după retragerea din uz a navetelor spațiale, singura modalitate prin care echipajele pot ajunge pe ISS sunt capsulele rusești Soyuz. SpaceX și Boeing urmează să asigure Statelor Unite posiilitatea de a lansa din nou astronauți proprii, folosind tehnologie americană, dar acest lucru va avea loc cel mai probabil începând cu anul viitor.

---

Sâmbătă a fost descoperit un nou asteroid de mici dimensiuni (aproximativ 2-3 metri în diametru) care, la câteva ore după ce a fost identificat, a plonjat în atmosfera Pământului, dezintegrându-se deasupra Africii de Sub și a Botswanei, aparent complet, fără fragmente care să ajungă la sol, deci fără să prezinte un pericol pentru populație. El a fost botezat post-mortem 2018LA. A fost pentru a treia oară când sistemele de detecție au identificat un asteroid înainte ca acesta să intre în atmosfera Pământului.

Tot un asteroid a fost observat dezintegrându-se violent vineri, 1 iunie, deasupra orașului chinezesc Jinghong, iar câteva ore mai târziu în presă au apărut imagini cu presupuse fragemente din acesta. Asteroidul nu a fost identificat înainte de intrarea în atmosferă, dar este probabil mai mare decât 2018LA, din moment ce au fost recuperate deja fragmente din acesta.

Totuși, cele două evenimente sunt absolut normale: 40 de tone de material cosmic intră zilnic în atmosfera Pământului, dar peste 95% din acesta arde complet înainte să ajungă pe suprafața planetei noastre. Iar restul ajunge, de cee mai multe ori, în oceane sau zone nelocuite, pentru că, să nu uităm, suprafața locuită a planetei noastre abia dacă ajunge la 1-2% din suprafața totală.

---

SpaceX a reușit luni dimineață a 11-a lansare din 2018, urcând pe orbită sateliul SES-12 de pe rampa SLC-40 de la Cape Canaveral. Pentru această lansare a fost folosită o rachetă hibrid: prima treaptă Falcon 9 Block 4 (B1040) a mai fost folosită pentru misiunea X-37B OTV5 și de această dată nu a mai fost încercată recuperarea sa iar a doua treaptă a rachetei a fost una de nouă generație, care urmează să fie folosită în viitoarele lansări Block 5. Următoarea lansare SpaceX este așteptată la sfârșitul lunii, când o nouă capsulă Dragon va fi trimisă spre Stația Spațială Internațională, folosind tot o treaptă primară Block 4.

---

Sâmbătă dimineața, China a lansat a 16-a rachetă din acest an, un model Changzheng 2D, transportând pe orbită satelitul de observații Gaofen-6 și satelitul de mici dimensiuni Luojia-1. China a egalat deja numărul de lansări proprii din 2017 și este la egalitate cu SUA în acest moment, într-un clasament al anului 2018, dar plănuiește să lanseze 40 de rachete până la sfârșitul anului. SpaceX este singura companie care poate să-i țină piept și să mențină SUA pe locul 1 până la sfărșitul lui 2018.

** Buletin Cosmic nr. 20 :albean:venus:falcon9:iridium:
:PROPERTIES:
:EXPORT_FILE_NAME: 020
:EXPORT_DATE: 2018-05-30
:END:

Sâmbătă, 26 mai, ne-a părăsit Al Bean, al patrulea om care a pus piciorul pe Lună. Se întâmpla în 1969, în cadrul misiunii Apollo 12 și alături de Pete Conrad, la câteva luni după prima aselenizare a lui Neil Armostron și Buzz Aldrin din cadrul misiunii Apollo 11. Al Bean participat și la misiunea Skylab, prima stație spațială americană și s-a remarcat prin cariera artistică pe care a îmbrățișat-o, după ce s-a retras de la NASA, pictând peisaje selenare sau oribitale așa cum doar el și o mână de oameni au avut oportunitatea să le vadă. În prezent, pe Pământ au mai rămas doar 4 oameni care au pășit pe Lună: Buzz Aldrin, Dave Scott, Charlie Duke și Jack Schmidt.

---

Venus este în multe privințe asemănătoare cu Pământul: aproximativ același diametru, geologie similară, vulcanism activ, dar din păcate și presiuni și temperaturi la suprafață cu mult peste ce ar putea suporta o ființă umană. Însă NASA nu vrea să trimită oameni pe suprafața lui Venus, ci în atmosfera sa. Planuri pentru un survol al planetei există încă din 1967, când în anii ’70 urma să fie folosită o rachetă Saturn V în acest scop, dar reducerile bugetare care au urmat programului Apollo au făcut ca acest lucru să nu se mai întâmple. Partea superioară a atmosferei venusiene (peste 50 km altitudine) este însă asemănătoare cu condițiile oferite de suprafața Pământului în ceea ce privește factori precum presiunea, densitatea, gravitația și protecția împotriva radiațiilor cosmice. Astfel, un dirijabil umplut cu heliu ar putea pluti în straturile superioare ale atmosferei, dotat cu echipamente științifice, dar și cu un habitaclu care să găzduiască două persoane timp de 30 de zile. Durata totală unei astfel de misiuni ar fi mai scurtă (100 de zile dus, 300 de zile întors) decât o misiune cu echipaj spre Marte (minim 500 de zile, dacă planetele sunt aliniate favorabil). Planul prevede și extinderea misiunii (mai multe vehicule prezente simultan, timp îndelungat sau prezență umană continuă în atmosfera lui Venus) și chiar dacă tehnic un astfel de plan nu este foarte departe de posibilitățile tehnice de astăzi, probabil nu va fi fezabil decât peste câteva decenii.

---

Săptămâna trecută SpaceX a mai lansat o rachetă Falcon 9, cu 5 sateliți de telecomunicații Iridium și cu 2 sateliți GRACE-FO, o colaborare între NASA și agenția spațială germană. GRACE-FO este continuarea misiunii GRACE, care consta din observații ale câmpului gravitațional al Pământului, derulate între 2002 și 2017. Noii sateliți vor continua să măsoare câmpul gravitațional terestru, dar vor înregistra și date cu privire la apa din atmosferă, topirea calotei glaciare, ridicarea nivelului mării și umiditatea atmosferică. Câte un interferometru laser situat la bordul celor doi sateliți lansați ieri va permite măsurarea foarte precisă a distanței dintre ei, crescând astfel precizia măsurărilor efectuate de restul echipamentelor științifice de la bord. Prima treaptă nu a mai fost recuperată, pentru că se afla deja la al doilea zbor și SpaceX nu dorește să-și forțeze norocul și să folosească de mai mult de două ori o primă treaptă Block 4. Această treaptă primară a mai fost folosită și în ianuarie, pentru lansarea controversatului satelit secret Zuma și refolosirea ei astăzi stabilește un record pentru SpaceX în ceea ce privește perioada de timp dintre două lansări ale aceleiași prime trepte. Din păcate, recuperarea unei jumătăți a conului protector al rachetei nu a reușit nici de această dată, chiar dacă vaporul Mr. Steven era în larg, cu plasa larg desfăcută. Acest con protector acoperă încărcătura în primele minute ale zborului și asigură rachetei un profil aerodinamic adecvat, dar costă aproximativ 6 milioane de dolari, așa că dacă SpaceX reușește să o recupereze, va mai reduce din costurile unei lansări.

---

Poimâine este programată o nouă lansare Falcon 9, de această dată de la Cape Canaveral, pentru lansarea satelitului de telecomunicație SES-12, care urmează spă ajungă pe orbită geostaționară, însă condițiile mteo nu sunt foarte favorabile, așa că este posibil ca lansarea să fie amânată. Pentru că este vorba despre o treaptă primară Block 4 aflată la al doilea zbor, acesta nu va fi recuperată de SpaceX. SpaceX mai are programate 20 de lansări pentru 2018, pritre care 2 lansări Falcon Heavy, dar și lansarea primilor astronauți americani la bordul noii capsule Dragon 2, programată pentru decembrie.

---

Varianta audio a acestui Buletin Cosmic poate fi ascultat la [[https://radioromaniacultural.ro/buletinul-cosmic-5/][Radio România Cultural]].

** Buletin Cosmic nr. 19 :cygnus:changzheng4c:falcon9:
:PROPERTIES:
:EXPORT_FILE_NAME: 019
:EXPORT_DATE: 2018-05-25
:END:

Luni dimineața, o capsula Cygnus a pornit spre Stația Spațială Internațională, încărcată cu peste 3 tone de provizii și experimente științifice pentru cei 6 astronauți aflați în acest moment pe orbită. Cygnus va ajunge în apropierea stației spațiale mâine, după care brațul robotic al stației o va conecta la unul dintre modulele americane, unde va rămâne timp de aproximativ 90 de zile. Capsula Cygnus a fost lansată folosind o rachetă Antares, ambele fiind fabricate de compania americană Orbital ATK. este a noua misiune de aprovizionare derulată de capsula Cygnus, care asigură misiuni cargo spre Stația Spațială Internațională împreună cu capsula Dragon (a celor de la SpaceX), nava rusească Progress și cea japoneză HTV (a cărei următoare lansare este programată pentru luna august)

---

Printre experimentele științifice aflate la bord se numără și unul denumit Cold Atom Lab, care va crea temperaturi de 10 miliarde de ori mai reci decât vidul cosmic, prin folosirea unor lasere și a unor câmpuri magnetice pentru a încetini atomii. Acest experiment va putea observa acești atomi încetiniți pentru un timp mult mai îndelungat decât ar fi fost posibil pe Pământ, zborul în imponderabilitate oferind acest avantaj. Dacă pe planeta noastră în cadrul acestor experimente atomii cad pe o suprafață în mai puțin de o secundă din cauza gravitației, pe orbită ei pot fi studiați timp de 10 secunde. Rezultatele acestui experiment pot fi importante pentru domenii precum computerele cuantice, senzori sau ceasurile atomice, indispensabile pentru sistemele de geolocație (GPS, sau varianta sa europeană Galileo).

---

Racheta chineză Changzheng 4C a lansat în noaptea de duminică spre luni un satelit care are ca destinație punctul Lagrange L2 Pământ - Lună. De aici, satelitul urmează să funcționeze ca un releu de comunicații între Pământ și Chang’e 4, o ambițioasă misiune de explorare a feței nevăzute a Lunii, care urmează să fie lansată cândva la sfârșitul acestui an (evident, fără echipaj uman). Misiunea constă din două sonde, ambele urmează să ajungă pe suprafața Lunii, una fiind o platformă staționară, în timp ce a doua este un rover, care va explora craterul Von Kármán din apropierea Polului Sud al Lunii. Dacă aselenizarea va fi una cu succes, va fi prima misiune care reușește acest lucru pe fața nevăzută a Lunii. Trebuie menționat faptul că din decembrie 2014, China are pe lună o sondă care continuă să transmită și astăzi date, chiar dacă micul rover asociat sondei (denumit Yutu), a încetat să funcționeze în vara anului 2016, depășind totuși cu mult speranța de viață estimată inițial.

---

Ieri seară, SpaceX a reușit a 55-a lansare Falcon 9 și a 10-a din acest an (incluzând aici și Falcon Heavy), lansând pe orbită încă 5 sateliți din constelația Iridium NEXT (ajunsă acum la 55 de sateliți de nouă generație), dar și doi sateliți ai NASA, denumiți GRACE-FO. Prima treaptă nu a mai fost recuperată, pentru că se afla deja la al doilea zbor și SpaceX nu dorește să-și forțeze norocul și să folosească de mai mult de două ori o primă treaptă Block 4. Această treaptă primară a mai fost folosită și în ianuarie, pentru lansarea controversatului satelit secret Zuma și refolosirea ei astăzi stabilește un record pentru SpaceX în ceea ce privește perioada de timp dintre două lansări ale aceleiași prime trepte. Oricum, ei doresc acum să scape de treptele primare de generație veche și să se concentreze doar pe Block 5, care vor putea fi refolosite de cel puțin 10 ori fără inspecții amănunțite între zboruri (primul zbor Block 5 a avut loc în 11 mai și următorul probabil în luna iulie, iar Elon Musk a promis anul viitor două zboruri ale aceleeași trepte primare în mai puțin de 24 de ore). Din păcate, recuperarea unei jumătăți a conului protector al rachetei nu a reușit nici de această dată, chiar dacă vaporul Mr. Steven era în larg, cu plasa larg desfăcută. Acest con protector acoperă încărcătura în primele minute ale zborului și asigură rachetei un profil aerodinamic adecvat, dar costă aproximativ 6 milioane de dolari, așa că dacă SpaceX reușește să o recupereze, va mai reduce din costurile unei lansări.

** Buletin Cosmic nr. 18 :falcon9:bepicolombo:galileo:
:PROPERTIES:
:EXPORT_FILE_NAME: 018
:EXPORT_DATE: 2018-05-16
:END:

Vineri seara a debutat Falcon 9 Block 5, cea mai modernă și matură rachetă a companiei SpaceX și probabil cea mai optimizată rachetă din lume. Lansarea a avut loc de pe rampa LC-39A de la Kennedy Space Center și a pus pe orbită primul satelit din Bangladesh. Spre deosebire de varianta precedentă, Block 5 vine cu câteva îmbunătățiri. Motoarele sunt cu 8% mai puternice și încapsulate separat, astfel încât o probemă cu unul din ele ar trebui să nu le afecteze pe celelalte. Însă cel mai important lucru este că Block 5 este proiectată să poată efectua 10 zboruri fără modificări între lansări (actualele rachete Falcon 9 au realizat maxim 2 zboruri), practic SpaceX se așteaptă ca racheta odată revenită la sol să fie realimentată și lansată din nou. Anul viitor, Elon Musk a promis că va încerca să lanseze aceeași rachetă de două ori în interval mai mic de 24 de ore. Prima treaptă a rachetei Falcon 9 Block 5 lansată vineri se află deja în portul de la Cape Canaveral (ea a fost recuperată pe barja OCISLY din largul oceanului Atlantic) și urmează să fie inspectată în amănunt de inginerii SpaceX, așa că probabil vor mai trece câteva luni până când o vom vedea din nou pe rampa de lansare.

---

În această săptămână au ajuns în Guiana Franceză, pe calea aerului din Europa, cele trei module ale viitoarei misiuni BepiColombo. Este vorba despre două sonde, una europeană și un japoneză, care la sfârșitul anului vor fi lansate pe o traiectorie spre Mercur, cea mai mică planetă din sistemul solar și cea mai apropiată de Soare. BepiColombo va face șapte ani până la destinație și traiectoria sa implică un survol al Pământului, două survoluri ale planetei Venus și încă șase ale lui Mercur, înainte de inserția orbitală. Este a treia misiune spre Mercur, după misiunile americane Mariner (lansată în 1973) și mai recenta MESSENGER (aflată pe orbita lui Mercur între 2011 și 2015).

---

Galileo este o sondă interplanetară americană, lansară în 1989 de către naveta spațială Atlantis aflată pe orbita Pământului și care avea ce destinație planeta Jupiter. În 1997 sonda a survolat satelitul jovian Europa și cercetătorii au primit atunci un set de date pe care nu l-au putut interpreta corect. Abia în această săptămână, luni, NASA a anunțat în cadrul unei conferințe de presă că misterul datelor de pe Europa a fost rezolvat: Galileo trecuse printr-un gheizer! Noi știam că Europa are un ocean sărat, îngropat la 100 km adâncime, sub suprafața înghețată a planetei, dar nu eram până acum siguri care este dinamica acestui ocean și dacă apa acestuia poate ajunge în spațiu, de unde să fie studiată de viitoarele noastre sonde. NASA are în planuri sale o misiune spre Europa, care va fi lansată cândva între 2022-2025, iar în prezent sonda Juno se află pe o orbită alungită în jurul lui Jupiter, însă este departe de Europa.

---

Rick Arnold și Drew Feustel, doi dintre astronauții care se află în acest moment pe Stația Spațială Europană, se pregătesc pentru cea de-a 210 activitate extravehiculară de pe ISS. Cei doi vor îmbrăca costumele de astronauți și vor ieși astăzi în afara stației, pentru operațiuni de mentenanță, care au loc regulat pe orbită. Duminică spre ISS va porni o nouă capsulă cu echipamente, provizii și experimente științifice, de această dată fiind vorba despre o capsulă Cygnus, lansată de o rachetă Antares, ambele construite de firma americană Orbital ATK. Cygnus și Dragon sunt cele două capsule americane care pot fi folosite pentru aprovizionarea SSI, alături de nava Progress rusească și de capsula HTV japoneză.

** Buletin Cosmic nr. 17 :atlasv:insight:dragon:falcon9:changzheng3b:
:PROPERTIES:
:EXPORT_FILE_NAME: 017
:EXPORT_DATE: 2018-05-09
:END:

Sâmbătă o rachetă Atlas V a lansat o nouă sondă spre Marte: denumită InSight, este prima sondă interplanetară lansată de la baza aeriană din Vandenberg. În 26 noiembrie, InSight va ajunge pe suprafața planetei Marte și va amartiza în zona denumită Elysium Planitia, de unde va studia structura planetei roșii. Odată cu InSight au pornit la drum spre Marte și doi sateliți de mici dimensiuni, denumiți MarCO-1 și MarCO-2, care vor funcționa ca relee de comunicații între sondă și Pământ pentru momentul în care InSight va plonja în atmosfera marțiană, pregătindu-se pentru amartizare. Sonda a costat peste 800 de milioane de dolari și NASA speră să primească date de la ea pentru cel puțin doi ani, dacă nu apare nici un eveniment neprevăzut care să scurteze viața sondei. Abia în 2020 Pământul și Marte se vor alinia din nou pentru a permite noi lansări de sonde marțiene, așa că sunt deja pregătite noi misiuni: un nou rover al NASA, partea a doua a misiunii europene ExoMars, dar și o complexă misiune marțiană chinezească și chiar un satelit al Emiratelor Arabe Unite.

---

Tot sâmbătă, capsula Dragon lansată în 2 aprilie cu provizii și experimente științifice spre Stația Spațială Internațională a revenit pe Pământ. În afară de capsula Soyuz, unde spațiul este destul de limitat, Dragon este singura modalitate prin care NASA poate aduce la sol echipamente de pe Stația Spațială Internațională. De această dată, printre cele 2 tone de marfă aflate la bordul Dragon, s-a aflat și Robonaut-2, un robot umanoid care s-a defectat și care a trebuit să fie adus la sol pentru reparații, dar și câțiva șoricei, lansați în decembrie 2017, parte a unui experiment științific. Capsula recuperată din apele Pacificului s-a aflat la a doua misiune orbitală, după ce a mai zburat în spațiu și anul trecut. Următorul zbor cargo spre Stația Spațială Internațională este capsula Cygnus construită de compania americană Orbital ATK, care se va afla la al 9-lea zbor din cadrul contractului de aprovizionare semnat cu NASA, iar următoarea capsulă Dragon a celor de la SpaceX este programată pentru finalul lunii iunie.

---

Continuând cu SpaceX, următoarea lansare Falcon 9 este una dintre cele mai așteptate lansări SpaceX și asta nu pentru că este vorba despre primul satelit al statului Bangladesh. Pe rampa de lansare LC-39A de la Kennedy Space Center se află cea mai recentă iterație a rachetei Falcon 9, denumită Block 5, care reprezintă apogeul evoluției acestui lansator. După 53 de lansări, compania lui Elon Musk produce astăzi probabil cea mai optimizată rachetă din istorie: Falcon 9 Block 5 urmează să fie refolosită de până la 10 ori (varianta precedentă nu a fost refolosită de mai mult de două ori) și vine cu performanțe aproape duble față de prima versiune Falcon 9, introdusă acum 8 ani. Falcon 9 Block 5 va fi probabil racheta la bordul căreia astronauții americani vor fi din nou lansați în spațiu, în noua generație a capsulei Dragon, la finalul acestui an sau cel târziu în 2019. Space X a avut deja 8 lansări în 2018 și plănuiește încă 23, după ce în 2017 a ocupat prima poziție într-un clasament mondial, cu 18 lansări, toate cu succes. Un test static al celor 9 motoare Merlin a rachetei Falcon 9 a avut loc joi, urmând ca lansarea să aibă loc în următoarele zile, după validarea datelor obținute în urma testului și remedierea eventualelor probleme întâlnite.

---

Joi o rachetă chinezească Changheng 3B a lansat satelitul de telecomunicații APStar-6C. A fost a 13-a lansare din 2018 pentru China, care a declarat la începutul anului că dorește să lanseze în 2018 nu mai puțin de 40 de rachete. În această lună este așteptată lansarea unui satelit care va fi folosit ca releu de comunicație pentru viitoare misiune chinezească pe fața nevăzută a lunii.

---

Până în prezent au avut loc 42 de lansări în total în 2018, clasamentul mondial fiind condus de Statele Unite și China, ambele având deja câte 13 lansări, restul locurilor fiind ocupate de Europa, India, Japonia, Rusia și... Noua Zeelendă, statul care a intrat în acest an în clubul națiunilor pot lansa rachete orbitale.

---

Varianta audio a acestui Buletin Cosmic poate fi ascultată la [[https://radioromaniacultural.ro/buletinul-cosmic-2/][Radio România Cultural]].

** Buletin Cosmic nr. 16 :tgo:korolev:insight:gaia:newshepard:blueorigin:
:PROPERTIES:
:EXPORT_FILE_NAME: 016
:EXPORT_DATE: 2018-05-02
:END:

Lansată în 14 martie 2016 și ajunsă pe orbita lui Marte șapte luni mai târziu, sonda Europeană Trace Gas Orbiter (TGO), parte a misiunii ExoMars a Agenției Spațiale Europene, a transmis zilele trecute primele imagini cu suprafața Planetei Roșii (în care a fost surprins craterul Korolev). În ultimele luni, TGO a efectuat o serie de manevre de frânare, folosind atmosfera rarefiată a planetei Marte, pentru a-și ajusta orbita și se află în prezent pe o traiectorie aproape circulară, la 400 de kilometri deasupra lui Marte, de unde imaginile transmise de aceasta au rezoluția de 5 metri/pixel și de unde poate începe observațiile științifice. Misiunea principală a TGO este căutarea surselor de metan, gaz găsit atmosfera planetei, dar cercetătorii nu știu încă dacă acesta provine din surse geologice sau din procese metabolice, așa cum se întâmplă pe Pământ. Sunt în prezent 6 sonde pe orbita lui Marte (două europeane - TGO și Mars Express, 1 sondă indiană și trei americane), plus doi roboți americani care sunt la sol: Opportunity și Curiosity. Din păcate landerul Schiaparelli, care a ajuns în apropierea lui Marte împreună cu TGO, s-a prăbușit în 2016 pe suprafața planetei, dar o a doua parte a misiunii ExoMars va porni spre Marte probabil în 2020 și ca conține un rover mult mai sofisticat.

---

Tot spre Marte se va îndrepta și următoarea sondă interplanetară americană denumită InSight. Aceasta va fi lansată sâmbătă, de la baza aeriană Vandenberg din California, la bordul unei rachete Atlas V, în configurația 401. De fapt, sâmbătă se va deschide intervalul de timp propice unei lansări, însă indiferent dacă sonda va părăsi rampa de lansare sâmbătă sau în 8 iunie, InSight va ajunge pe Marte în 26 noiembrie. Este prima sondă inrerplanetară lansată de la Vandenberg, pentru că masa acesteia este de doar 694 kilograme, cu mult sub posibilitățile rachetei Atlas V, care nu mai are în acest caz nevoie de plusul de viteză primit în cazul unei lansări spre est, așa cum se întâmplă în cazul lansărilor de la Cape Canaveral. InSight este un lander, adică va ajunge pe suprafața planetei, dar este o sondă statică, fără posibilitatea de se deplasa (așa cum este cazul Opportunity sau Curiosity) și acesta este echipat cu o serie de echipamente științifice sofisticare pentru a studia cutremurele care au loc pe Marte, ajutându-ne să înțelegem mai bine interiorul Planetei Roșii.

---

Vehiculul New Shepard, dezvoltat de Blue Origin, firma miliardarului american Jezz Bezos, a efectuat duminică al 8-lea zbor test, ridicându-se până la 107 kilometri altitudine, cu 7 peste linia Karman, granița care delimitează spațiul cosmic. Evenimentul a fost transmis în direct pe site-ul oficial al Blue Origin, care de obicei anunța astfel de teste după ce acestea aveau loc. A fost însă un zbor suborbital, pentru că imediat după ce a atins altitudinea de 107 metri, racheta a revenit pe rampa de lansare și capsula a fost recuperată în siguranță, la doar zece minute după lansare. A fost al doilea zbor al celei de-a treia rachete New Shepard și tot al doilea zbor pentru a doua capsulă folosită de Blue Origin. În viitor, Blue Origin speră să poată transporta turiști până la granița spațiului cosmic, însă nu știm încă exact când se va întâmpla acest lucru. Jeff Bezos a declarat săptămâna trecută că anual investește 1 miliard de dolari din propriul buzunar în compania Blue Origin, care în afară de New Shepard, lucrează și la o nouă rachetă, denumită New Glenn, propulsată de un motor cu metan, dezvoltat tot de Blue Origin, sperând astfel să concureze cu compania SpaceX pe piața lansărilor comerciale și guvernamentale. Jeff Bezos este fondatorul Amazon și unul dintre cei mai bogați oameni din lume, cu o avere de aproape 100 de miliarde de dolari.

---

Sonda europeană Gaia a fost lansată în 19 decembrie 2013, de Arianespace folosind o rachetă Soyuz, cu misiunea de a crea o hartă tridimensională a galaxiei noastre, identificând poziția și viteza a peste 1 miliard de stele, ceea ce reprezintă aproximativ 1% din numărul de stele din galaxia noastră. Săptămâna trecută, agenția spațială europeană a făcut public cel de-al doilea set de date înregistrate de Gaia între iulie 2014 și mai 2016, set ce conține nu mai puțin de 1.7 miliarde de stele din Calea Lactee și Grupul Local, cu o precizie nemaiîntâlnită până în prezent: imaginați-vă că sunteți pe suprafața Pământului și că puteți distinge o monedă de 50 de bani aflată pe suprafața Lunii. Gaia completează astfel catalogul Hipparcos, precedenta misiune de cartografiere a galaxiei noastre, realizată tot de ESA acum 30 de ani, catalog de conține însă doar 118000 de stele.

---

Varianta audio a acestui material poate fi ascultată la [[https://radioromaniacultural.ro/buletinul-cosmic/][Radio România Cultural]]. 

** Buletin Cosmic nr. 15 :falcon9:tess:nasa:rockot:sentinel:
:PROPERTIES:
:EXPORT_FILE_NAME: 015
:EXPORT_DATE: 2018-04-24
:END:

Săptămâna trecută, un asteroid botezat 2018 G3 a trecut la jumătatea distanței dintre Pământ și Lună, asta la doar câteva ore după ce a fost descoperit de un observator astronomic din Arizona. Cu un diametru estimat undeva între 50 și 100 de metri, este unul dintre cei mai mari asteroizi care au trecut atât de aproape de Pământ și este de până la 6x mai mare decât asteroidul care a explodat deasupra orașului rusesc Cheliabinsk în februarie 2013, cauzând peste 1500 de răniți.

---

Tot săptămâna trecută, în noaptea de miercuri spre joi, o rachetă Falcon 9 a lansat satelitul TESS al NASA, un satelit care va căuta noi exoplanete (adică planete care se rotesc în jurul altor stele). TESS va continua practic munca satelitului Kepler, lansat în 2009 și care se apropie de finalul vieții, dar care până astăzi a identificat peste 3000 de exoplanete. TESS se îndreaptă în prezent spre Pământ, urmând ca în momentul în care distanța dintre satelit și planeta noastră va fi minimă, să îți pornească motoarele, pentru ajustarea orbitei, care-l va plasa în vecinătatea Lunii în data de 17 mai, folosindu-se de gravitația acesteia pentru a fi inserat pe orbita finală de unde va începe căutarea exoplanetelor. După lansarea, SpaceX a recuperat prima treaptă a rachetei, care nu a mai fost folosită pânâ acum, fiind probabil una dintre ultimele trepte primare noi Block 4, pentru că SpaceX va introduce de luna viitoare Block 5, următoarea versiune a rachetei Falcon 9, care nu doar că va fi mai performantă, dar va permite și un număr mai mare de refolosiri (Block 4 nu a fost folosit de mai mult de două ori).

---

Și pentru că vorbim despre programul spațial american, trebuie să amintim faptul că Agenția Spațială Americană are un nou administrator: după un vot strâns (50-49), republicanul James Bridenstine devine al 13-lea administrator al NASA, după o perioadă record în care Robert Lightfood a fost interimar: 454 de zile, asta după ce administratorul precedent, Charles Bolden, a renunțat la funcție imediat ce noul președinte Donald Trump a ajuns al Casa Albă.

---

După ce a pierdut TianGong-1, una dintre cele două stații spațiale de mici dimensiuni aflate pe orbită, China anunță că dorește o nouă promoție de taikonauți (așa se numesc astronauții pregătiți și lansați de China). Pentru cele 18 locuri disponibile vor concura de această dată și specialiști din industrie și cercetare, nu doar veterani ai forțelor aeriene, cum era cazul în trecut. Până în prezent, 11 taikonauți au fost lansați pe orbită la bordul capsulelor chinezești Shenzhou, iar cei 18 taikonauți aleși în perioada următoare vor începe să zboare din 2020, după ce primul modul (denumit Tianhe) al viitoarei stații spațiale chinezești va ajunge pe orbită la bordul unei rachete Changzheng-5B.

---

Pentru zilele următoare sunt programate doar două noi lansări. O rachetă rusească Rockot va lansa miercuri, la ora 20:57 de minute, satelitul european Sentinel 3B, parte a proiectului Copernicus, finanțat de Comisia Europeană, în colaborare cu Agenția Spațială Europeană (ESA). Sentinel 3B va fi folosit pentru observații ale suprafeței Pământului și este al doilea și ultimul satelit Sentinel 3, după ce Sentinel 3A a fost lansat în 16 ianuarie 2016, tot cu ajutorul unei rachete rusești Rockot.

---

Joi dimineața, de la 07:40, o rachetă Changzheng-11 de calibru mic, cu combustibil solid, va lansa un satelit comercial Zhuhai 1, de la baza din Jiuquan, China.

** Buletin Cosmic nr. 14 :changzheng4c:gaofen:pslv:irnss:x37b:otv5:
:PROPERTIES:
:EXPORT_FILE_NAME: 014
:EXPORT_DATE: 2018-04-17
:END:

În 10 aprilie, la ora 07:25, China a lansat trei sateliți militari Yaogan-31 de la baza din Jiuquan, folosind o rachetă Changzheng-4C. Este deja a 11-a lansare din 2018 pentru China, care țintește nu mai puțin de 40 de lansări în acest an. Changzheng-4C a fost folosită și în 31 martie pentru lansarea a trei sateliți Gaofen-1, varianta civilă a satelitilor Yaogan-31 și va fi folosită și peste câteva saptamâni, pentru lansarea unui releu de comunicații în punctul Langrange Pământ-Lună L2, de unde va facilita comunicațiile cu viitoarea sonda Chang’e 4, programată pentru lansarea spre fața nevăzută a Lunii cândva la sfârșitul anului. Ritmul lansărilor din China a fost afectat de două lansări eșuate în 2017, dar par să își revină destul de bine.

---

A doua lansare indiană într-un interval de doar două săptămâni a avut loc joi, 12 aprilie, când o racheta PLSV-XL a urcat pe orbită satelitul IRNSS-1I (cu o masă de 1.4 tone), parte a constelației indiene de geolocalizare regională – pentru uz militar și civil – NavIC (Navigation with Indian Constellation). Lansarea a avut loc la ora 01:34 și satelitul a ajuns pe orbita planificată, alăturându-se altor 7 sateliți indieni din constelația NavIC. IRNSS-1I va lua locul satelitului IRNSS-1H, care a avut parte de o lansare eșuată. La rândul său, IRNSS-1H trebuia să înlocuiască satelitul IRNSS-1A, ale cărui ceasuri atomice de la bord s-au defectat în 2016.

---

Astronomii amatori au găsit, vineri, 13 aprilie, după 218 zile de căutări, orbita navetei autonome a forțelor aeriene americane X-37B (misiunea OTV-5, lansată în septembrie 2017 de o rachetă Falcon 9, prima lansare a unui vehicul OTV pentru SpaceX – precedentele fiind lansare de rachete Atlas V). Înclinația de 54.5 grade este mult mai mare decât misiunile precedente, iar orbita este una circulară, cu altitudinea de 355 kilometri. Există două vehicule X-37B, folosite alternativ, parte a unui proiect militar secret, ambele construite de Boeing, dar despre care nu se cunosc prea multe detalii.

---

O rachetă Atlas V (/United Launch Alliance/ — ULA) a lansat duminică la ora 02:13 doi sateliți ai Forțelor Aeriene SUA (misiunea AFSPC-11 care conține sateliții CBAS și EAGLE), direct pe orbită geostaționară, la o altitudine de 35786 km. Pentru a reuși acest lucru cu cei doua sateliți care au o masă totală de peste 3 tone, s-a folosit varianta 551: diametrul conului protector de 5 metri, 5 boostere suplimentare cu combustibil solid și un sigur motor Centaur pentru treapta secundară. Prima dată când s-a folosit această variantă a rachetei Atlas V a fost în 2006, cu ocazia lansării sondei New Horizons. A fost al 79-lea zbor pentru racheta Atlas V, una dintre cele mai fiabile rachete din industrie, cu un procent de reușită perfect: 79 de lansări reușite din tot atâtea tentative și al treilea zbor Atlas V din 2018, după lansările din ianuarie și martie, următoarea fiind planificată pentru 5 mai, când de la baza aeriană Vandenberg din California, o altă rachetă Atlas V va lansa sonda InSight (NASA) spre Marte.

---

Lansarea unei rachete Falcon 9 care urma să urce pe orbită satelitul TESS al NASA, pentru identificarea de noi exoplanete, a fost amânată cu 48 de ore și este acum programată pentru 19 aprilie.

---

Orbital ATK, companie formată recent prin fuziunea dintre ATK (Alliant Techsystems) și Orbital Sciences (2015), a anunțat detalii despre noua rachetă cu care urmează să intre pe piața lansărilor guvernamentale și comerciale, sperând astfel să devină un concurent pentru SpaceX, ULA sau Blue Origin. Finanțată parțial de Forțele Aeriene SUA, noua rachetă, denumită OmegA, are trei trepte: primele două cu combustibil solid (vor putea fi atașate și boostere auxiliare, cel mult 6), iar a treia treaptă are combustibil lichid, fiind propulsată de un motor RL-10, același motor care este folosit și de treapta superioară Centaur a rachetelor Atlas V. OmegA va avea două variante (medie și grea) și va putea lansa 10 tone pe orbită geostaționară de transfer (GTO) sau 7.8 tone direct pe orbită geostaționară (GEO). OmegA se va alătura portofoliului de lansatoare Orbital ATK, din care mai fac parte rachetele (ușoare) Pegasus și Minotaur sau Antares (clasă medie).

** Buletin Cosmic nr. 13 :spacex:falcon9:changzheng3b:kuaizhou1a:iss:atlasv:
:PROPERTIES:
:EXPORT_FILE_NAME: 013
:EXPORT_DATE: 2017-01-15
:END:

SpaceX a început cum nu se poate mai bine anul, după eșecul de pe rampa de lansare din 1 sepembrie 2016: nu doar că a lansat 10 sateliți de pe rampa de la baza Vandenberg, dar a reușit pentru prima dată recuperarea primei trepte a unei rachete Falcon 9 pe o barjă plasată în largul coastei de vest a SUA (Just Read the Instructions). Mai mult decât atât, încărcătura celor de la Iridium a fost cea mai grea masă transportată până în prezent de o rachetă Falcon 9 pe orbită. Lansarea nu a fost lipsită de emoții, pentru că una din stațiile de la sol nu au putut recepționa telemetria unora dintre sateliții plasați pe orbită, însă problema nu a fost generată de lansare sau de sateliți, ci a fost cauzată de stația de la sol, astfel încât după câteva zeci de minute toată lumea a putut răsufla ușurată. Lunile de pauză necesare pentru investigația exploziei din septembrie înseamnă un 2017 aglomerat pentru SpaceX, următoarea lansarea fiind deja programată să aibă loc la finalul lui ianuarie, după care la începutul lunii următoare NASA așteaptă ca o nouă capsulă Dragon plină cu provizii să ajungă la astronauții Stației Spațiale Internaționale.

---

Primele două lansări ale anului au aparținut însă Chinei, care a deschis balul în 5 ianuarie prin lansarea TJS-2 cu ajutorul rachetei Changzheng 3B, urmată de lansarea rachetei Kuaizhou 1A, aceasta din urmă fiind o încercare a Chinei de a pătrunde pe piața lansărilor comerciale.

---

După cum spuneam, am avut din păcate și primul eșec al anului: Japonia spera să poată stabili un record, lansând pe orbită o încărcătură folosind cea mai mică rachetă folosită pentru această sarcină (SS-520-4), însă din păcate după separarea celei de-a doua trepte, telemetria s-a întrerupt definitiv și se pare că după ce a ajuns la o altitudine de 220 km, satelitul de mici dimensiuni TRICOM-1 a ajuns în apele Oceanului Pacific.

---

Pentru ianuarie sunt programate încă 6 misiuni, următoarea fiind prima lansare Atlas V din acest an, rachetă ce urmează să transporte pe orbită satelitul militar SBIRS GEO, însă dacă avem noroc, în această lună vom vedea două lansări Atlas V, următoarea fiind programată pentru finalul lunii, când urmează să lanseze satelitul secret NROL-79.

---

Stația Spațială Internațională a avut parte deja de două activități extravehiculare, pentru un upgrade al sistemului electric și al bateriilor plasate în afara stației, îmbunătățind stocarea energiei electrice pentru următorii ani. În 6 ianuarie Shane Kimbrough și Peggy Whitson au demarat prima parte a acestei activități, continuată vineri de Shane Kimbrough și europeanul Thomas Pesquet. De la pupitrul camerei de comandă din Houston, cei doi au fost coordonați de un alt european, fost rezident al SSI în 2013, Luca Parmitano. Cele două activități extravehiculare au fost un succes, următoarele fiind deja planificate pentru martie.

** Buletin Cosmic nr. 12 :churymov:exomars:schiaparelli:shenzhou11:antares:cygnus:
:PROPERTIES:
:EXPORT_FILE_NAME: 012
:EXPORT_DATE: 2016-10-16
:END:

Ne-a părăsit astronomul Klim Churymov, unul dintre cei doi descoperitori ai cometei 67P, aflată în ultimii ani în centrul atenției datorită misiunii europene Rosetta. Acum două săptămâni, în 30 septembrie, misiunea Rosetta a luat sfârșit, prin plonjonul sondei spre suprafața cometei în jurul căreia s-a aflat în ultimii doi ani.

---

Astăzi puteți urmări în direct operațiunile de separare a landerului Schiaparelli de sonda ExoMars, manevră preliminară intrării acestuia în atmosfera marțiană în cursul zilei de miercuri, când landerul va ajunge pe suprafața planetei, unde se așteaptă să funcționeze și să transmită date pentru câteva ore. După separare, sonda TGO va efectua o manevră de corecție a traiectoriei sale, pentru a evita coliziunea cu planeta Marte și pentru a se înscrie pe orbită în jurul acesteia. Transmisiunea în direct va putea fi urmărită, de la ora 17:30, iar miercuri de la 16:00 va începe transmisiunea dedicată coborârii prin atmosfera marțiană a landerului Schiaparelli.

---

La noapte, de la ora 02:30, un echipaj format din doi taikonauți va decola de la centrul spațial Jiuquan. Capsula Shenzhou-11 va andoca cu stația spațială chinezească Tiangong-2 în următoarele zile. Abia astăzi au fost anunțate numele celor doi taikonauți: este vorba despre veteranul Jing Haipeng (născut în 1966, care a mai participat în msiunile Shenzhou-7 și Shenzhou-9) și mai tânărul Chen Dong (născut în 1978, aflat la primul său zbor cosmic). Va fi a șasea misiune cu echipaj uman lansată de China, ultima având loc acum 3 ani de zile. Lansarea va putea fi urmărită în direct.

---

Tot la noapte, la ora 03:03, are loc lansarea noii rachete Antares, care beneficiază de noi propulsoare, după incidentul de acum 2 ani, când ultima rachetă Antares lansată e explodat deasupra rampei de lansare. La bordul rachetei se află o nouă capsulă Cygnus, folosită pentru aprovizionarea Stației Spațiale Internaționale (SSI). Lansarea va putea fi urmărită în direct pe canalul de YouTube al NASA TV.

---

Și tot spre Stația Spațială Internațională va porni o capsulă Soyuz în dimineața zilei de miercuri (11:05), care îi va transporta pe Sergei Ryzhikov, Andrei Borisenko și pe Shane Kimbrough pe orbită, urmând ca după un drum de două zile aceștia să andocheze la stația spațială. Lansarea Soyuz a fost amânată timp de câteva săptămâni datorită unui scurt-circuit cauza de un cablu electric din interiorul capsulei, rămas fără izolație. Ingierii ruși au rezolvat problema fără a demonta întreaga capsulă și aceasta este acum gata de zbor.

** Buletin Cosmic nr. 11 :falcon9:osirisrex:soyuz:tma20m:rusia:juno:
:PROPERTIES:
:EXPORT_FILE_NAME: 011
:EXPORT_DATE: 2016-09-06
:END:

Explozia rachetei Falcon 9 pe rampa de lansare SLC-40 a complexului de la Cape Canaveral nu a fost prima rachetă pierdută în 2016: cu câteva ore înainte, China a încercat să lanseze satelitul Gaofen-10 folosind o rachetă Changzheng 4C de la baza din Taiyuan, însă confirmarea oficială că încărcătura a fost plasată pe orbită nu a mai venit. Nici de la radarele americane, nici de la sursele din China, care nu au spus nimic nici despre lansarea în sine. În schimb, au fost găsite resturi ale rachetei în alte zone decât cele în care acestea ajungeau de obicei, confirmând că racheta suferise o problemă severă în timpul zborului, care a dus din păcate la pierderea satelitului.

---

Veste bună este că dezintegrarea violentă a rachetei Falcon 9 nu a avariat și rampa alăturată, SLC-41, unde se află în pregătire lansarea sondei OSIRIS-REx, la bordul unei rachete Atlas V. Lansarea, a cărei fereastră de timp se întinde între 02:05 și 04:05 în noaptea de joi spre vineri, va folosi o configurație mai rară pentru Atlas V, care va avea un singur booster suplimentar cu combustibil solid. Asta pentru că fără acesta, lansatorul nu avea suficientă putere pentru a plasa sonda pe orbita corectă, iar două astfel de lansatoare ar fi generat o forță mai mult decât suficientă, deci costuri suplimentare. Atlas V în configurația 411 a fost folosită doar de 3 ori până în prezent: (Astra 1KR, 2006; NROL-28, 2008 și NROL-34, 2011). OSIRIS-REx are ca obiectiv interceptarea asteroidul 101955 Bennu (în 2020), colectarea de probe de pe suprafața acestuia și aducerea acestor probe pe Pământ (în 2023).

---

Și pentru că am amintit deja de două ori despre sincopa celor de la SpaceX, trebuie menționat că ultima dată când o rachetă a explodat pe rampa de lansare la Cape Canaveral în timpul unui test în vederea lansării a avut loc în 1959. SpaceX spune că în ciuda afectării rampei SLC-40, programul lansărilor nu ar trebui să fie prea mult afectat, asta după descoperirea cauzei erorii, pentru că următoarele rachete Falcon 9 pot folosi și legendara rampă LC-39A, împrumutată de la NASA în 2013. LC-39A este celebră pentru că a fost folosită în majoritatea lansărilor din programul Apollo, dar și pentru navetele spațiale. SpaceX intenționa inițial să folosească rampa LC-39A pentru lansările Falcon Heavy.

---

Chiar în timpul testului SpaceX, doi astronauți aflați a bordul Stației Spațiale Internaționale au efectuat o activitate extravehiculară (EVA-37), având ca obiectiv principal înlocuirea unor camere video aflate în afara stației cu unele noi, cu rezoluție înaltă, pentru a obține imagini în timp real mult mai clare în timpul manevrelor de conectare și decuplare a vehiculelor vizitatoare la SSI, dar și în timpul viitoarelor activități extravehiculare. Noile camere sunt de fapt modele comerciale Nikon D4 DSLR cu lentile de 28-300 mm, montate în interiorul unor casete presurizate cu azot. Acestea vor putea filma la o rezoluție de 720p și vor capta imagini de 16.2 megapixeli. Sperăm să le vedem la lucru chiar în această noapte, pentru că Alexei Ovchinin, Oleg Skripochka și Jeffrey Williams revin după 172 de zile acasă, la bordul capsulei Soyuz TMA-20M.

---

Separarea capsulei Soyuz TMA-20M are loc în această noapte la ora 00:51. Peste aproape 3 ore de la separare, capsula va iniția prima serie de manevre care îi va reduce viteza și îi va permite să reintre în atmosferă. Mâine dimineață la ora 04:13, cei trei astronauți ar trebui să se afle la 148 de kilometri de orașul Dzhezkazgan din Kazahstan. Plecarea capsulei Soyuz TMA-20M marchează începutul Expediției 49 de la bordul Stației Spațiale, aflată sub comanda astronautului rus Anatoli Ivanishin. Peste două săptămâni, capsula Soyuz MS-02 va aduce alți trei noi membri ai echipajului: Shane Kimbrough (NASA), Sergei Ryzhikov și Andrei Borisenko (Roscosmos).

---

Proviziile de la bordul Stației Spațiale Internaționale sunt în prezent suficiente, dar suspendarea temporară a zborurilor Falcon 9 îi dă din nou emoții NASA, pentru că în acest moment doar nava cargo rusească Progress mai poate fi folosită cu încredere în acest moment pentru alimentarea SSI. Situația se poate schimba în această lună, când compania Orbital ATK ar putea din nou relua lansările capsulei Cygnus la bordul rachetei proprii Antares, revizuită după incidentul din 28 octombrie 2014. În ultimul timp, compania Orbital ATK a împrumutat de două ori racheta Atlas V pentru lansările Cygnus, dar speră să poată reintroduce cu succes lansatorul Antares (varianta 230, care a înlocuit motorul AJ26, al primei trepte,responsabil pentru lansarea ratată din 2014, cu motorul RD-181).

---

În viitor, Rusia nu va reduce doar numărul de astronauți de la bordul Stației Spațiale Internaționale de la 3 la 2, dar speră să poată reduce și zborurile de aprovizionare a stației. Pentru acest lucru, compania RKK Energia propune înlocuirea clasicei nave Progress cu o variantă modernă, denumită (deocamdată) TGK PG. Aceasta urmează să profite din plin de capacitatea rachetei Soyuz 2-1b și să poată lansa 8.2 tone de cargo pe orbită, cu aproape 1 tonă mai mult decât actualul Progress. În același timp, TGK PG va putea rămâne andocată cu SSI timp de 370 de zile, spre deosebire de doar 6 luni în cazul Progress, și va putea transporta mai mult combustibil, folosit pentru manevrele orbitale ale Stației Spațiale Internaționale, surplus de combustibil de care avanpostul orbital va avea nevoie de finalul vieții, pentru a reintra controlat în atmosferă și pentru a evita dezintegrarea peste zone locuite.

---

Probabil cea mai bună veste a lunii vine de la Agenția Spațială Europeană (ESA), care, cu mai puțin de o lună înaintea încheierii misiunii Rosetta, anunță că a descoperit locul unde roboțelul Philae s-a înțepenit, după salturile făcute în urma tentativei de a se fixa de solul cometei 67P/Churyumov–Gerasimenko în noiembrie 2014. Imaginea a fost surprinsă de Rosetta în urmă cu câteva zile, în timp ce aceasta s-a aflat la doar 2.7 kilometri de suprafața cometei. Chiar dacă acum știm exact unde se află Philae, nu mai putem lua legătura radio cu acesta pentru că Rosetta a închis canalul de comunicație cu roboțelul ghinionist. Iar în 30 septembrie, pentru că Rosetta va rămâne în curând fără combustibil, ultima sa misiune va fi aceea de a se îndrepta spre suprafața cometei, urmând să fie abandonată acolo, nu înainte însă de a trimite date până în ultimul moment.

---

Alte vești bune vin de pe orbita lui Jupiter, de unde Juno ne-a trimis imagini de la doar 4200 kilometri distanță de planetă. Datorită radiațiilor puternice prezente în jurul lui Jupiter, misiunea Juno va lua sfârșit după doar 37 de orbite, plonjând în atmosfera planetei în februarie 2018 și este posibil ca performanțele camerei video să se degradeze de acum la oricare din survolurile următoare. Este pentru prima dată când vedem cum arată polul nord la planetei Jupiter.

---

La mijlocul acestei luni, China plănuiește lansarea noii sale stații orbitale, de fapt un modul, denumit Tiangong-2, o versiunea îmbunătățită a precedentei stații Tiangong-1 (care se află pe orbită și acum, dar este dezafectată și nu se știe exact dacă mai poate fi controlată). Pentru lansarea Tiangong-2 se va folosi lansatorul Changzheng 2F și un echipaj urmează să andocheze cu noua stație orbitală în cursul acestui an, cel mai probabil în octombrie, când va avea loc și lansarea noului lansator Changzheng 5.

** Buletin Cosmic nr. 10 :delta4:changzheng2d:eva:ida:
:PROPERTIES:
:EXPORT_FILE_NAME: 010
:EXPORT_DATE: 2016-08-17
:END:

O rachetă Delta IV se află în aceste momente pe rampa de lansare de la Cape Canaveral, pregătindu-se pentru lansarea a doi sateliți Geosynchronous Space Situational Awareness Program (GSSAP). Construiți de Orbital ATK, aceștia se vor alătura unei perechi de sateliți similari, plasați pe orbite geosincrone, folosiți de către armata SUA pentru supravegherea obiectelor aflate pe orbita Pământului, în special alți sateliți. Datele oferite de GSSAP vor fi în viitor folosite și pentru evitarea unor coliziuni în spațiul orbital din ce în ce mai aglomerat din jurul Pământului, dar în principal misiunea lor este una secretizată și datele sunt folosite pentru identificarea potențialilor sateliți de spionaj străin care ar efectua manevre în apropierea sateliților americani. Racheta Delta IV folosită pentru această misiune a fost pregătită în configurația Medium+ (4,2), adică va avea un satelit care încape într-un con de protecție cu diametrul maxim de 4 metri și două boostere suplimentare, cu combustibil solid, putând astfel urca până la 2.3 tone pe orbită geosincronă. Lansarea este programată pentru dimineața zilei de vineri, 19 august.

---

Un lansator chinezesc Changzheng 2D a lansat luni, 15 august, la ora 20:40, primul satelit dedicat testării comunicațiilor cuantice, denumit QUESS (Quantum Experiments at Space Scale) sau Mozi, după un filosof chinez din antichitate. Acesta a fost plasat pe o orbită joasă, la o altitudine de 500 de kilometri, și va fi folosit pentru a transmite chei cuantice între două stații de la sol situate la Beijing și Viena, chei folosite în protocoale noi de comunicații bazate pe fenomene cuantice. Mai multe detalii despre ce ar putea însemna noua eră a comunicațiilor cuantice și detalii privind fenomenele cuantice implicate, puteți citi într-un articol detaliat în numărul din septembrie al revistei Știință și Tehnică. Lansarea de luni a avut loc de la centrul spațial chinezesc din Jiuquan.

---

NASA a confirmat că Rusia se gândește să-și reducă echipajul de la bordul Stației Spațiale Internaționale. În prezent, pe SSI există în permanență trei astronauți din Rusia, dar numărul lor ar putea scădea în viitor la doi, după reducerea semnificativă a bugetului alocat agenției spațiale rusești (aflat în prezent la o valoare de 10 ori mai mică decât bugetul NASA). Problemele financiare se vor accentua pentru Roscosmos anul viitor, când SUA va începe să folosească infrastructura privată pentru a lansa astronauți în spațiu, la bordul capsulelor Dragon (SpaceX) și CST-100 (Boeing) și își va reduce la minimum dependența de capsulele rusești Soyuz folosite în prezent.

---

Până atunci, echipajul stației spațiale se pregătește pentru o nouă activitate extravehiculară vineri, pentru a monta International Docking Adapter (IDA), un adaptor transportat de ultimul zbor SpaceX, și care urmează să fie atașat modulului american Harmony. Acesta va permite andocarea viitoarelor vehicule spațiale cu echipaj. Este al doilea astfel de adaptor lansat, precedentul fiind pierdut vara trecută, în ultimul eșec al unei rachete Falcon 9. Jeff Williams și Kate Rubins vor ieși în afara stației, pentru a manipula adaptorul și a efectua conexiunile necesare între acesta și sistemele stației. NASA TV va transmite în direct această operațiune, care nu este programată să dureze mai mult de 6 ore și jumătate.

** Buletin Cosmic nr. 09
:PROPERTIES:
:EXPORT_FILE_NAME: 009
:EXPORT_DATE: 2016-04-12
:END:

Stația Spațială Internațională a trecut și astăzi pe deasupra României, iar cei de la Universitatea Valahia din Tărgoviște au profitat de ocazie, s-au organizat și, împreună cu sprijinul Vodafone, au reușit să ia legătura, prin radio cu Jeff Williams, astronaut american, aflat la bordul Stației Spațiale Internaționale. La eveniment au fost prezenți un număr de elevi care în cele aproximativ 10 minute cât a durat survolul SSI al teritoriului nostru, au reușit să îi pună întrebări lui Jeff Williams și să primească răspuns direct de la acesta, prin radio, fără alte mijloace de comunicare intermediare. La eveniment a fost prezent și singurul nostru cosmonaut, Dumitru Prunariu, care le-a vorbit celor prezenți despre experiența sa orbitală din 1981 de la bordul stației Saliut 6. Este primul eveniment de o asemenea anvergură organizat în țara noastră, însă orice radioamator poate lua legătura cu astronauții de pe Stația Spațială Internațională. Aveți nevoie de o licență de radioamator, echipamentul de emisie-recepție corespunzător, stația spațială trebuie să treacă pe deasupra României și în acel timp astronauții să fie pe recepție și să aibă timp de stat la povești pe calea undelor. În cazul în care nu au timp de așa ceva, uneori emițătorul SSTV este lăsat pornit, așa că puteți încerca să primiți imagini de pe Stația Spațială Internațională, prin unde radio, pe frecvența 145.800 MHz (chiar dacă nu aveți licență puteți recepționa semnal SSTV sau chiar voce, dacă aveți instrumentele necesare). De fapt, chiar acest modul SSTV, lăsat astăzi activ, a bruiat transmisiunea de la bordul SSI și cei din Târgoviște nu au reușit să realizeze contactul cu Jeff Williams la ora stabilită (16:46), însă problemele tehnice s-au remediat aproximativ 90 de minute mai tărziu, când stația a efectuat o nouă trecere deasupra noastră. Detalii și frecvențe puteți găsi pe pagina [[http://www.ariss.org/][ARISS]] sau la [[http://spaceflight.nasa.gov/station/reference/radio/][NASA]].

De dimineață a intrat în portul de la Cape Canaveral vasul Of Course I Still Love You, care a adus din largul Atlanticului prima treaptă a rachetei Falcon 9, recuperată după lansarea de vineri noaptea. Planul lui Elon Musk este de inspecta racheta, de a testa motoarele (10 aprinderi) și după ce acestea își vor dovedi fiabilitatea, este posibil ca în iunie să vedem o a doua lansare a acestei trepte și o nouă tentativă de recuperare. Deja compania de telecomunicații SES s-a arătat interesată să-și transporte unul dintre sateliți folosind această treaptă recuperată, însă a ținut să menționeze că se așteaptă la un preț mai scăzut decât în mod normal, dat fiind factorul de risc ridicat pe care îl presupune o astfel de lansare. Imagini surprinse în timpul aterizării rachetei pe vas pot fi găsit pe [[https://www.flickr.com/photos/spacex][contul oficial de Flickr al SpaceX]].

Însă știrea zilei vine de la New York, acolo unde miliardarul rus Yuri Milner, împreună cu Stephen Hawking, Freeman Dyson (fizician), Ann Druyan (soția regretatului Carl Sagan) și Mae Jemison (fost astronaut) au anunțat o inițiativă absolut inedită de explorare a stelei Alpha Centauri, cea mai apropiată stea de Pământ, după Soare (4.37 ani lumină sau 1.34 parseci distanță de noi): trimiterea unei flote de sonde spațiale de mici dimensiuni (câteva grame), propulsate de o velă solară (care ar putea funcționa și ca un telescop pe durata deplasării). Inițiativa poartă numele de [[http://www.breakthroughinitiatives.org/][Starshot]]. Nimic ieșit din comun până acum, doar că o astfel de sondă urmează să fie accelerată folosind lasere montate pe Pământ și astfel propulsată până la viteze extraordinar de mari: 20% din viteza luminii! În acest fel, sondele vor putea ajunge să survoleze planetele din jurul stelei Alpha Centauri în aproximativ 20 de ani de la lansare. Sursa de energie urmează să fie baterie alimentată de un RTG (generator termoelectric cu radiozotopi) și vor fi, se pare, și instrumente optice la bord, încât să putem recepționa imagini și alte informații din timpul călătoriei, dar și din timpul survolului unor corpuri, inclusiv a planetelor din sistemul Alpha Centauri. Sonda va putea evita anumite obstacole, având posibilități de a-și modifica traiectoria în timpul zborului, iar un sistem de lasere de la bord va putea comunica cu Pământul la viteze de câțiva KB/s, ceea ce nu este deloc rău. Având în vedere dimensiunile reduse ale sondei (și costurile estimate undeva la sute de dolari fiecare), pot fi lansate mii sau zeci de mii de sonde, fiecare dotate cu câte un set diferit de senzori, pentru a maximiza șansele ca măcar unele dintre acestea să ajungă la destinație. Acum, cum se va putea reuși crearea unui obiect macroscopic care să atingă asemenea accelerați (60000g) și viteze ridicate (0.2c) și să aibă și electronică funcțională la bord, rămâne de văzut. Yuri Milner, alături de alți finanțatori, printre care și Mark Zuckerberg (fondatorul Facebook), pun la bătaie 100 de milioane de dolari pentru un prim studiu care urmează să se desfășoare în următorii 10 ani și care să pună la punct tehnologiile necesare unei astfel de misiuni. Bugetul va 10 miliarde de dolari în viitor, dacă misiunea va fi una realizabilă, dar eu sunt convins că banii se vor găsi, problemele proiectului sunt în primul rând de ordin tehnic. Detalii despre acest anunț pot fi citite în [[http://arstechnica.com/science/2016/04/breakthrough-starshot-announces-plans-to-send-ship-to-alpha-centauri/][Ars Technica]], [[https://www.newscientist.com/article/2084029-billionaire-pledges-100m-to-send-spaceships-to-alpha-centauri/?utm_source=NSNS&utm_medium=SOC&utm_campaign=hoot&cmpid=SOC%7CNSNS%7C2016-GLOBAL-twitter][New Scientist]], [[http://www.scientificamerican.com/article/100-million-plan-will-send-probes-to-the-nearest-star/][Scientific American]], [[http://www.popsci.com/tiny-spaceship-could-take-us-to-alpha-centauri-started-on-kickstarter][Popular Science]] sau [[http://www.nytimes.com/2016/04/13/science/alpha-centauri-breakthrough-starshot-yuri-milner-stephen-hawking.html?_r=0][New York Times]]. Nu știu cum vă simțiți voi, dar eu mă simt nemaipomenit de bine să trăiesc într-o lume în care miliardarii discută planuri de explorare a sistemului Alpha Centauri, explorare care va putea avea loc în timpul vieții multora dintre noi.

Veștile bune nu se opresc însă la planurile de explorare ale lui Alpha Centauri, pentru că exact în același timp, de la a 32-a ediție a Simpozionului Spațial de la Colorado am aflat alte două noutăți care vor schimba peisajul orbital în anii ce urmează. Prima știre vine de la compania Orbital ATK care a anunțat că dorește în următorii ani se dezvolte un vehicul spațiale pentru prelungirea vieații sateliților. Tentative de a repara sateliți sau de a-i aduce pe Pământ pentru recondiționare au mai avut loc în cadrul misiunilor navetei spațiale, însă s-a dovedit că un satelit nou poate fi mai ieftin decât o misiune cu echipaj uman care să aducă satelitul la sol sau care să efectueze manevere riscante pe orbită. Propunerea Orbital ATK este însă una mult mai simplă: un vehicul (evident, fără echipaj) se va apropia de satelitul aflat în dificultate, va andoca cu acesta și îl va putea muta pe o altă orbită, folosind combustibilul propriu și nu cel al satelitului în cauză. Primul test va avea loc în câțiva ani și primul partener va fi Intelsat, pentru care Orbital ATK va lansa în 2018 un satelit de telecomunicații, după care urmează lansarea vehiculului MEV-1 (Mission Extension Vehicle, practic un satelit GEOStar modificat) care după ce va ajunge pe orbită și va efectua unele manevre test, în 2019 va andoca cu satelitul Intelsat, pentru a-i modifica orbita. MEV-1 urmează să aibă o perioadă de viață de 15 ani, timp în care va putea efectua numeroase andocări cu mai mulți sateliți. Orbital ATK este compania care a produs capsula Cygnus și care se află acum cuplată cu Stația Spațială Internațională, iar în acest an sperăm să revedem la lucru lansatorul propriu, Antares, care urmează să revină pe rampa de lansare după necazul din toamna lui 2014.

La același simpozion din Colorado, United Launch Alliance (ULA) și Bigelow Aerospace au anunțat că intenționează  să lanseze împreună, folosind în 2020 o rachetă Atlas V, un modul gonflabil BA330 care va juca rolul unei stații spațiale, probabil prima stație spațială privată de pe orbită. Un model de dimensiuni reduse (BEAM) a fost lansat vineri de către SpaceX și urmează să fie cuplat cu Stația Spațială Internațională, iar Bigelow Aerospace intenționează să lanseze în viitor un nod central, de care să atașeze un număr mai mare de astfel de module BA330 (maximum 6), mai mari decât BEAM. Volumul total presurizat al Stației Spațiale Internaționale este de 916 metri cubi (388 utilizați de către echipaj), iar un singur modul BA330 are nu mai puțin de 330 de metri cubi care pot fi presurizați, astfel că folosind doar câteva lansări Atlas V (mult mai ieftine decât lansările Proton sau ale navetei spațiale), în mai puțin de un an, stația spațială privată a celor de la Bigelow poate ajunge foarte rapid la volumul actual al actualei Stații Spațiale Internaționale. Și merită menționat aici că NASA are deocamdată fonduri pentru utilizarea SSI până în 2024, după care se va gândi serios la de-orbitarea avanpostului orbital, din pricina uzurii diverselor componente care nu pot fi înlocuite. Bigelow afirmă că există deja cereri pentru astfel de stații spațiale, din sectorul cercetării, dar și al turismului spațial sau cel al divertismentului. BA330 cântărește 20 de tine și are un volum inițial, în timpul lansării, de 20 de ori mai mic decât cel final, de pe orbită. Însă adevăratul câștig va fi posibilitatea de a folosi aceste habitate gonflabile nu doar pe orbita Pământului, dar și în drum spre Marte, pe suprafața marțiană sau ca viitoare baze selenare.

** Buletin Cosmic nr. 08
:PROPERTIES:
:EXPORT_FILE_NAME: 008
:EXPORT_DATE: 2016-03-16
:END:

ExoMars este pe drum spre Marte! Prima fază a misiunii a fost lansată cu succes în 14 martie, folosind o rachetă rusească Proton. După patru manevre de ajustare a orbitei și a avântului necesar, sonda a plecat spre Planeta Roșie, unde va ajunge în 19 octombrie. Atunci, satelitul TGO (Trace Gas Orbiter) va intra pe orbita planetei și un mic lander, Schiaparelli, va coborî pe suprafața lui Marte. TGO va rămâne pe orbită și va investiga planeta, căutând în special surse de metan și așteptând a doua parte a misiunii, care va fi lansată în 2018 și pentru care va funcționa ca un releu de date. Asta pentru că în 2018 va porni spre Marte un mic rover european și o platformă staționară mult mai complexă decât Schiaparelli. Iată cum europenii iau și eu cu asalt Planeta Roșie, după lunga dominație americană. După misiunea Rosetta, ExoMars este probabil una dintre cele mai ambițioase și interesante proiecte spațiale europene. După lansare, a fost adus la zi și tabelul cu sondele aflate în misiune în sistemul solar.

---

În 10 martie, Mars Reconnaissance Orbiter (MRO) a împlinit 10 ani de când orbitează planeta Marte. Lansat în 12 august 2005 de către o rachetă Atlas V (în configurația 401), MRO studiază neobosită planeta Marte și funcționează și ca un releu de comunicație pentru roverele aflate la sol. Câteva numere impresionante legate de această sondă longevivă: 264 terabiți de date transmise (majoritatea imagini), peste 1.5 miliarde de kilometri parcurși de la lansare, peste 45000 de orbite în jurul lui Marte, a studiat locul de amartizare pentru nu mai puțin de 7 misiuni ulterioare și a capturat peste 216000 de imagini cu suprafața planetei Marte. Din cele 7 misiuni active în acest moment în vecinătatea planetei Marte, MRO a trimis acasă mai multe date decât toatele celelalte 6 misiuni împreună! Sonda este în formă maximă și astăzi, cu toate cele 6 instrumente științifice încă active și funcționale. Însă cu toate acestea, MRO nu deține recordul pentru cea mai longevivă sondă, titlul îi aparține unei alte sonde marțiene americane, 2001 Mars Odyssey, lansată în, ați ghicit, 2001, și aflată pe orbita lui Marte din 24 octombrie 2001.

---

Avem câteva noutăți legate și de compania care vrea să ajungă pe Marte cu echipaj uman în viitorul apropiat, SpaceX. Astfel, am aflat că în prezent, linia de producție poate asambla o rachetă Falcon 9 în 3 săptămâni și timpul necesar va scădea în viitor la 2 săptămâni. Lansarea Falcon Heavy este acum programată pentru luna noiembrie, iar alte 3 lansări sunt programate pentru următoarele 6 luni. Probabil o rachetă Falcon 9 va folosi legendara rampă LC-39A de la Cape Canaveral înainte de debutul Falcon Heavy. Pentru 2016 mai sunt programate încă 16 lansări SpaceX și numărul acestora va crește cu până la 50% în 2017. Anul acesta SpaceX speră să poată refolosi o treaptă primară recuperată. Următoarea tentativă va avea loc la începutul lunii aprilie, când o capsulă Dragon va fi lansată spre Stația Spațială Internațională.

---

Și tot din SUA, avem vești bune de la NASA, care în 10 martie, La centrul Stennis din Mississippi, a testat un motor RS-25 (denumit și SSME - Space Shuttle Main Engine), în vederea pregătirii viitoarelor misiuni SLS. Motorul testat (E2059) a fost unul din cele trei care a propulsat cinci misiuni ale navetei spațiale (Atlantis: STS-117, STS-122 și STS-125, apoi Endeavour: STS-130 și STS-134) și care va fi probabil folosit în prima misiune SLS cu echipaj uman, după 2021. SLS va folosi pentru prima treaptă 5 motoare RS-25, însă acestea nu vor mai fi refolosite. Testul a durat 500 de secunde, timp în care motorul a ajuns și la 109% din puterea sa nominală (față de 104.5%, valoarea maximă folosită pentru zborurile navetei spațiale).

---

O rachetă Soyuz 2-1b care trebuia să lanseze astăzi un satelit Resurs-P3 în 12 martie a rămas înțepenită pe rampa de lansare. Transmisiunea video în direct de la Baikonur a fost imediat întreruptă, dar ulterior restabilită. Ultima dată când motoarele unei rachete R-7 au refuzat să ridice o rachetă de pe rampă a fost în 1997. Se pare însă că nu este ceva grav, pentru că a doua zi racheta a decolat fără probleme de la Baikonur, cu câteva ore înainte de lansarea ExoMars. Problemele au continuat însă pe orbită, unde panourile solare nu s-au desfășurat așa cum fusese inițial stabilit.

---

A doua lansare din 2016 a unei rachete europene Ariane 5 a avut loc în 9 martie, pentru a urca pe orbită satelitul de telecomunicații Eutelsat 65 West A, care urmează să fie intens folosit în această vară, cu ocazia Jocurilor Olimpice de la Rio.

---

Cel mai nou satelit meteorologic militar, DMSP F19 (Defense Meteorological Satellite Program Flight 19) refuză să răspundă comenzilor de la sol și astfel nu mai poate fi controlat de aproape o lună de zile. Cu o masă de 1.2 tone, satelitul a fost lansat în 3 aprilie 2014 de către o rachetă Atlas V și de atunci se află pe orbită polară, alături de alți 5 sateliți din aceiași constelație. Satelitul trebuia să funcționeze pentru o perioadă de cel puțin 5 ani de zile, iar ceilalți sateliți meteorologici din aceiași constelație și-au depășit deja perioada de funcționare estimată inițial. Nu este pentru prima dată când sateliții DMSP, construiți de Lockheed Martin, au probleme: un astfel de satelit lansat în 1995 (DMSP F13) a explodat pe orbită anul trecut, împrăștiind reziduuri pe o zonă extinsă. US Air Force intenționează să-și modernizeze flota de sateliți meteorologici proprii începând cu 2020. DMSP F19 a fost construit în 1998 și depozitat până la momentul lansării din 2014.

** Buletin Cosmic nr. 07
:PROPERTIES:
:EXPORT_FILE_NAME: 007
:EXPORT_DATE: 2016-03-06
:END:

Misiunea de (aproape) un an de zile a luat sfârșit și după 340 de zile petrecute la bordul Stației Spațiale Internaționale, Scott Kelly și Mikhail Korniyenko (alături de Sergei Volkov) au revenit cu bine în dimineața zilei de 2 martie înapoi pe Pământ la bordul capsulei Soyuz TMA-18M. Deși cu această ocazie Scott Kelly a devenit americanul care a petrecut continuu cea mai lungă perioadă în spațiu, el se află doar pe locul 4 într-un clasament general în care primele 3 poziții sunt ocupate de cosmonauți sovietici sau ruși. Valeri Polyakov a petrecut la bordul stației spațiale MIR nu mai puțin de 437 de zile iar într-un clasament american Scott Kelly l-a devansat pe Michael López-Alegría, al cărui record de 215 zile a fost realizat tot la bordul Stației Spațiale Internaționale.

---

După plecarea celor trei astronauți, nava Progress M-29M cuplată cu modulul Zvezda al Stației Spațiale Internaționale și-a pornit ieri-dimineață propulsoarele timp de 500 de secunde, pentru corecția traiectoriei SSI, necesară pentru ca viitoarea capsulă cu echipaj, Soyuz TMA-20M, să poată urma o traiectorie expres de 6 ore în drum spre avanpostul orbital. Lansarea va avea loc în 18 martie și va readuce numărul astronauților aflați pe orbită la un efectiv complet de șapte persoane.

---

SpaceX a reușit în cele din urmă să lanseze satelitul SES-9 din a cincea încercare, în 4 martie 2016. Satelitul a fost plasat cu succes pe orbită, însă prima treaptă a rachetei Falcon 9 nu a fost recuperată nici de această dată. Înainte de lansare, oficialii de la SpaceX au declarat că acest lucru este puțin probabil să aibă șanse de succes, datorită profilului zborului: satelitul SES-9 a avut nevoie de o inserție orbitală mai deosebită față de misiunile precedente, necesitând mai mult combustibil, ceea ce înseamnă a a rămas mai puțin combustibil pentru manevra de recuperare a treptei. Aceasta nu a putut fi adusă pe uscat și chiar și așa, de această dată nu s-a mai folosit frânarea inițială de la altitudine, treapta revenit cu o viteză mult mai mare spre barjă. Pentru ultima treaptă a zborului s-au folosit trei motoare (și nu unul, așa cum se folosea până acum) pentru a reduce viteza rachetei la zero, însă aceasta nu a nimerit barja. Însă Elon Musk a declarat că următoarea misiune Falcon 9, care va transporta o capsulă Dragon spre SSI, va avea suficient combustibil rămas pentru a încerca o nouă revenire la sol. Lansarea Dragon este programată pentru 30 martie, cu mari șanse ca misiunea să fie lansată în aprilie.

---

ExoMars, misiunea europeană care va porni în 14 martie spre Marte, este pregătită pentru lansarea care va avea loc de la Baikonur. Zilele trecute sonda a fost montată deasupra treptei Briz-M, care urmează să fie cuplată cu racheta Proton-M. Detalii despre ExoMars veți putea citi în paginile următorului număr Știință&Tehnică, care va apărea în preajma datei lansării din 14 martie.

---

Controversatul satelit nord-coreean Kwangmyŏngsŏng-4 a fost urmărit recent de o stație de urmărire din Olanda și se pare că acesta nu se mai rotește necontrolat în jurul axelor sale. Este astfel foarte probabil ca rotirea necontrolată din primele ore și zile de zbor să fie doar o etapă temporară a procesului de stabilizare, lucru care nu este tocmai neobișnuit și a mai fost observată și în cazul altor sateliți. Asta înseamnă că este posibil ca satelitul să fie activ.

---

Și pentru că povestim despre sateliți curioși, trebuie spus că satelitul rusesc militar Olimp‑K s-a poziționat la sfârșitul lunii februarie între alți doi sateliți: Intelsat 10-02 (satelit de telecomunicații comerciale) și Skynet 4C (un mai vechi satelit al ministerului de apărare britanic). Nu este pentru prima dată când acest satelitu hoinar efectuează astfel de manevre ciudate și periculoase.

---

Satelitul românesc Goliat nu a fost o reușită pentru noi, însă o echipă de la Institutul de Studii Spațiale și-a propus să încerce din nou și să lanseze de această dată o pereche de sateliți de tip Cubesat 2U, denumiți QB50-RO01 si QB50-RO02, dezvoltați în cadrul proiectului Robisat.

---

Următoarea lansare din această lună este programată pentru miercuri dimineață, când o rachetă Ariane 5 va urca pe orbită satelitul de telecomunicații Eutelsat 65 West A, iar joi este programată lansarea unui nou satelit indian din seria IRNSS. Încă alte 6 lansări mai sunt programate pentru luna martie, din care 4 zboruri spre Stația Spațială Internațională (Soyuz — cu echipaj, Progress, Dragon și Cygnus) și unul spre Marte (ExoMars).

** Buletin Cosmic nr. 06
:PROPERTIES:
:EXPORT_FILE_NAME: 006
:EXPORT_DATE: 2016-02-22
:END:

Un satelit european Sentinel-3A a ajuns marți pe orbită, în urma lansării la bordul unei rachete rusești Rockot, dotată cu o treaptă secundară Briz-KM. Sateliții Sentinel servesc programului Copernicus al Agenției Spațiale Europene pentru observații multispectrale ale suprafeței pământului și a oceanelor.

---

ASTRO-H (cunoscut și ca New X-ray Telescope – NeXT) va fi lansat miercuri la ora 10:45 de la centrul spațial japonez din Tanegashima, la bordul unei rachete H-IIA. A fost a 12-a lansare din 2016 și prima pentru Japonia în acest an. Satelitul de 2.7 tone urmează să fie folosit pentru cel puțin trei ani, de pe orbita terestră joasă, pentru detectarea razelor X și gama. Împreună cu ASTRO-H, la bordul rachetei vor fi și trei sateliți de mici dimensiuni: Horyu-4 și ChubuSat 2 și 3 (ChubuSat-2 va contribui la calibrarea ASTRO-H). Racheta H-IIA folosită a fost în configurația 202 (cea mai puțin puternică), are două trepte, ambele cu combustibil lichid, și este ajutată de două boostere suplimentare cu combustibil solid. După ce a fost declarat funcțional, satelitul a fost rebotezat Hitomi, ceea ce este puțin ciudat pentru că Japonia (mai precis, Universitatea din Tokyo) mai are pe orbită un satelit cu acest nume, lansat în 2009.

---

Tot miercuri, orbita Stației Spațiale Internaționale a fost ușor modificată. Propulsoarele navei Progress M-29M, andocată la portul Zvezda al Stației Spațiale Internaționale, au fost pornite pentru 700 de secunde (Δv = 0.9 m/s), pentru o ultimă corecție orbitală necesară pentru ca Soyuz TMA-20M să poată întâlni SSI la 6 ore după lansarea din 18 martie.

---

SpaceX pierde clienți din cauza întârzierilor repetate: pentru ca zborul inaugural al Falcon Heavy este acum programat pentru sfârșitul lui septembrie, Via Sat renunță la serviciile companiei americane și va folosi o rachetă Ariane 5 la începutul anului viitor, pentru a fi siguri că satelitul ViaSat-2 va fi funcțional în 2017. O a doua lansare Falcon Heavy, programată inițial pentru sfârșitul acestui an, a fost mutată în 2017.

---

2013 TX68 este un asteroid cu un diametru cam de 30 de metri, cu 50% mai mare decât cel care a produs grozăvia de la Chelyabinsk de acum 3 ani. Și tot ca cel de la Chelyabinsk, vine spre noi dinspre Soare și asta îl face dificil de observat. În 5 martie poate să treacă la o distanță de 14 milioane de kilometri de Pământ. Sau la o distanță de 17000 km, nu știm sigur. 17000 de km înseamnă mai aproape de noi decât sunt unii sateliții de telecomunicații. Și ca 2013 TX68 pot să fie alți un milion de astfel de asteroizi, cu un diametru de zeci de metri, din care noi am descoperit deocamdată vreo zece mii. Desigur, 2013 TX68 nu va lovi de data asta Pământul, am fost norocoși. Din nou. 2013 TX68 revine în 2017, când există o mică posibilitate (1 la 250 de milioane) de a ne intercepta.

---

În 6 februarie, undeva deasupra Atlanticului în jurul ore 16, a avut loc e explozie (echivalentă cu 13 kilotone TNT) la 30 de kilometri altitudine, datorată unui mic fragment de material interplanetar. A fost ceva mai puternică astfel de explozie înregistrată după evenimentul de la Chelyabinsk din februarie 2013, însă de această dată s-a întâmplat deasupra Atlanticului și nu deasupra unei zone populate.

---

Experimentul ISSpresso (prin care astronauții de la bordul Stației Spațiale Internaționale aveau parte de cafea proaspătă la micul dejun) a luat sfârșit. Espressorul urma să fie aruncat la gunoi, adică împachetat în modulul Cygnus, atașat stației din 9 decembrie - care urmează să reintre în atmosferă în curând - însă operațiunea a fost amânată deocamdată, însă este cert că astronauții nu vor mai folosi espressorul. La peste 3000 dolari/100 de grame, probabil a fost cea mai scumpă cafea din istorie.

---

Vineri, capsula Cygnus OA-4 "Deke Slayton" s-a desprins de portul Nadir al modulului Node 1 al Stației Spațiale Internaționale, pentru a face loc unei noi capsule Cygnus care urmează să fie lansată în 23 martie, plină cu noi provizii. "Deke Slayton II" s-a consumat la reintrarea în atmosferă sâmbătă, în jurul orei 18, undeva deasupra Noii Zeeelanda.

---

De pe Lună, doar vești bune: Chang'E 3 tocmai a început a 28-a zi lunară a misiunii sale. Sonda chinezească se află pe suprafața Lunii din 14 decembrie 2013 (da, zilele lunare sunt mult mai lungi decât zilele pământene).

---

Și dacă tot am adus vorba de China, veștile de acolo sunt și ele îmbucurătoare: China vrea să mărească ritmul lansărilor cu echipaj uman: după ce Shenzhou-11 este pregătită pentru zbor în acest an, se pare că pentru anul viitor este deja programată misiunea Shenzhou-12. Până în prezent au avut loc 5 zboruri ale taikonauților cu capsula Shenzhou: Shenzhou-5 (2003), Shenzhou-6 (2005), Shenzhou-7 (2008), Shenzhou-9 (2012) și Shenzhou-10 (2013). În 2003, China a devenit a treia națiune care poate transporta oameni pe orbită și, din 2011, după ce SUA a încetat să mai folosească navetele spațiale, a rămas a doua țară, după Rusia, care este capabilă să-și transporte singură astronauții în cosmos.

** Buletin Cosmic nr. 05
:PROPERTIES:
:EXPORT_FILE_NAME: 005
:EXPORT_DATE: 2016-02-15
:END:

Agenția Spațială Europeană a anunțat că șansele ca landerul Philae să mai comunice vreodată cu noi sunt minime. Odată cu depărtarea cometei 67P/Churyumov–Gerasimenko de Soare, temperaturile la suprafața acesteia au scăzut și probabil bateriile robotului nu mai pot fi reîncărcate. Oricum poziția acestuia, într-o vale umbrită, nu este prea fericită și a fost motivul pentru care ultima sa transmisiunea a avut loc acum 7 luni. Rosetta a efectuat câteva manevre de apropiere de zona în care se crede că se află Philae, pentru un eventual contact, însă toate încercările ESA de a-l contacta pe Philae au fost sortite eșecului. Misiunea Rosettei se va termina în septembrie, când sonda se va îndrepta și ea spre suprafața cometei, consumându-și astfel întreg combustibilul de la bord.

---

Miercuri, o rachetă Delta IV Medium a transportat pe orbită un satelit de spionaj al National Reconnaissance Office (NRO), cel mai probabil unul din seria Topaz. Lansarea a avut loc de la baza militară din Vandenberg, California.

---

Știrea cu privire la detectarea undelor gravitaționale a făcut înconjurul lumii săptămâna trecută. Nu am scris despre asta pentru că există deja multe descrieri clare și detaliate ale fenomenului, însă trebuie precizat că viitoarele confirmări ale undelor gravitaționale vor veni (și) din spațiu: Agenția Spațială Europeană (ESA) a lansat în 3 decembrie 2015, la bordul unei rachete Vega (foto), sonda LISA Pathfinder, care va testa câteva dintre tehnologiile necesare construirii în viitor a unui interferometru capabil să detecteze cu o mai mare precizie unde gravitaționale. Proiectul se numește Evolved Laser Interferometer Space Antenna (eLISA) și dacă ESA va avea fondurile necesare, interferometrul va fi lansat în spațiu în 2034.

---

India a anunțat plănuiește să lanseze în decembrie 2016, cea mai puternică rachetă a sa: Geosynchronous Satellite Launch Vehicle (GSLV) Mark III, capabilă să ridice până la 4 tone pe orbită geostaționară. De asemenea, ISRO lucrează în preent la o rachetă nouă, capabilă să urce 10 tone pe orbită, și care va debuta probabil în anii următori.

---

O știre bizară vine din Rusia, care anunță că dorește să testeze o nouă generație de rachete balistice intercontinentale cu încărcătură nucleară prin... bombardarea asteroidului 99942 Apophis (325 metri diametru). Având în vedere că astăzi se împlinesc 3 ani de la incidentul de la Chelyabinsk, Rusia vrea să-și apere mai bine teritoriul, inclusiv față de agresiunile care vin din cosmos. Având în vedere că actualele rachete balistice au nevoie de câteva ore pentru a fi încărcate cu combustibil și lansate, noua generație trebuie să fie una care să poată răspunde mult mai prompt în fața unor astfel de amenințări. În 2036, Apophis se va apropia la aproximativ 23 de milioane de kilometri de Pământ în 2036.

---

Deși bugetul SUA va fi cu 4% mai mare în 2017, banii ceruți de administrația Obama pentru NASA vor scădea cu 300 de milioane dolari față de 2016. Space Launch System (SLS) pierde 35% din bugetul pe 2016 (primește doar 1.3 miliarde în loc de 2 miliarde cât a fost alocat pentru 2016). Reducerile înseamnă și amânarea cu cel puțin cinci ani a unei misiuni spre Europa, împinsă acum undeva aproape de anul 2030. În total, bugetul NASA pentru 2017 urmează să fie 19,025 miliarde dolari, însă aceasta este doar o propunere a președintelui, care trebuie să treacă și de Congres.

** Buletin Cosmic nr. 04
:PROPERTIES:
:EXPORT_FILE_NAME: 004
:EXPORT_DATE: 2016-02-08
:END:

Capsula Orion, programată să zboare în misiunea inaugurală SLS din a doua jumătate a anului 2018, a ajuns la Kennedy Space Center în Florida. Prima capsulă Orion a fost lansată în 5 decembrie 2014, folosind o rachetă Delta IV Heavy și, după două orbite în jurul Pământului, a încheiat cu succes misiunea test a noului vehicul care urmează să transporte oameni în spațiu (Orion Exploration Flight Test-1, EFT-1). Exploration Mission 1 (EM-1) urmează să folosească o variantă preliminară a sistemului SLS (Block 1) pentru a transporta capsula Orion într-un zbor circumlunar, similar cu traiectoriile misiunilor Apollo 8 și Apollo 13, pentru a testa mult mai în amănunt capsula. Orion este singurul proiect care a supraviețuit din fostul program Constellation, în care NASA își propunea să revină pe Lună. Proiectul a fost considerat ulterior nesustenabil, dar capsula Orion a fost păstrată pentru a fi folosită ca barcă de salvare pentru Stația Spațială Internațională, unde în prezent acest rol îl joacă capsulele rusești Soyuz. Nici noul program, Journey To Mars nu dă semne că ar rezista unei noi schimbări în administrația americană. Viitorul misiunilor NASA este destul de incert, mai ales după retragerea Stației Spațiale Internaționale.

---

Miercuri, Iuri Malenchenko and Sergei Volkov au efectuat cu succes a 42-a activitate extravehiculară, ieșind în afara Stației Spațiale Internaționale pentru a recupera câteva experimente desfășurate dincolo de modulele presurizate. A fost a 193-a ieșire în afara SSI (totalizând un număr de 1204 ore și 48 de minute), a 6-a pentru Malenchenko și a 4-a pentru Volkov. Cu ocazia aniversării Zilei Victoriei în Rusia, cei doi au lansat pe orbită un flash drive ce conținea mesaje cu ocazia acestei zile.

---

Tot miercuri, Luxemburg a prezentat o inițiativă guvernamentală în domeniul spațial, direcționată spre explorarea resurselor naturale din asteroizi, pentru a sprijini companiile europene din domeniu și pentru a limita exodul acestora spre Statele Unite a celor interesați de acest domeniu. Mai multe detalii puteți afla de pe site-ul oficial al acestei inițiative, [[http://www.SpaceResources.lu][www.SpaceResources.lu]].

---

Joi, sonda Juno, aflată în drum spre Jupiter, a efectuat o mică manevră de corecție a traiectoriei de zbor, pentru a fi sigură că este pe drumul cel bun. La începutul lui iulie, gravitația lui Jupiter va captura proba, care se va înscrie pe o orbită polară în jurul planetei.

---

Imaginile de înaltă rezoluție, capturate de Chang'e E 3 și Yutu, făcute publice recent de Agenția Spațială din China (20 ianuarie 2016), sunt găzduite și de site-ul The Planetary Society. Au fost grupate în două colecții: [[http://planetary.s3.amazonaws.com/data/change3/pcam.html][imaginile obținute de camera roverului Yutu]] și [[http://planetary.s3.amazonaws.com/data/change3/tcam.html][cele capturate de camera platformei staționare Chang'E 3]]. Colecția întreagă (35 GB de date brute), în format PDS, [[http://moon.bao.ac.cn/ceweb/datasrv/datadesclevel.jsp][este disponibilă și ea]], dar dacă nu vă descurcați cu limba chineză, puteți încerca [[http://www.planetary.org/blogs/guest-blogs/2016/01221450-china-invites-public-on-board.html][un ghid al acestei colecții]], creat tot de The Planetary Society.

---

Atlas V a început cum nu se poate mai bine aglomeratul an 2016 pentru United Launch Alliance cu o splendidă lansare vineri, în care a fost transportat pe orbită ultimul satelit GPS de a doua generație. Urmează în curând seria de lansări dedicate sateliților GPS de a treia generație. Dar despre Atlas V și United Launch Alliance voi vorbi mai multe în câteva zile.

---

Edgar Mitchell, unul dintre cei 12 oameni care au pășit pe Lună, a murit vineri. Avea 85 de ani. Au mai rămas doar 7 persoane în viața pe acest Pământ care au pășit pe o altă lume și s-au întors să ne povestească despre aventura lor. Apollo 14 devine astfel prima misiune Apollo din care nu mai avem în viață nici unul dintre cei trei membri: Alan Shepard a murit în 1998, iar Stuart Roosa în 1994.

---

În noaptea de vineri spre sâmbătă am avut parte de două lansări, la distanță de câteva minute între ele: o rachetă Soyuz a lansat un satelit GLONASS-M, pentru a consolida constelația de geolocalizare rusească, dar și o lansare din... Coreea de Nord.

** Buletin Cosmic nr. 03
:PROPERTIES:
:EXPORT_FILE_NAME: 003
:EXPORT_DATE: 2016-02-01
:END:

În 26 ianuarie, roverul Opportunity a împlinit 12 ani de când a ajuns și de când funcționează pe suprafața planetei Marte, un record pe care îl doboară în fiecare zi în care nu cedează condițiilor vitrege de acolo, deși planul inițial era să funcționeze doar 3 luni de zile.

---

Din categoria "Nu știu cum de am uitat să vă spun": în 14 ianuarie, sonda europeană Mars Express a efectuat un survol al satelitului marțian Phobos, apropiindu-se la doar 53 de kilometri de acesta. Dacă vi se pare puțin, aflați că în 29 decembrie 2013, aceeași sondă a trecut la o distanță de 45 de kilometri de Phobos, atât de aproape încât traiectoria sondei a fost alterată de satelitul marțian, oferind date importante cu privire la densitatea și masa lui Phobos (1.0603 x 10^16 kg — cu o marjă de eroare de 0.5% și densitatea de 1862 kg/m3 — cu o marjă de eroare de 2%). Mars Express se află pe orbita lui Marte din 2003. Detalii, pe [[http://blogs.esa.int/mex/2016/01/13/skimming-phobos][blogul ESA]].

---

Stația Spațială Internațională a efectuat în ianuarie două manevre de corecție a orbitei, în 11 și 27 ianuarie, ultima pentru a-și ajusta altitudinea în vederea cuplării cu capsulei Soyuz TMA-20M, care va fi lansată în 18 martie. În 11 ianuarie, propulsorul navei cargo Progress a funcționat pentru 1003 secunde, iar în 27 ianuarie 333 secunde. În prezent orbita Stației Spațiale Internaționale este de 400.3 x 425.2 km, perioada orbitală 92.583 minute și înclinație orbitală 51.66 grade. Sâmbătă, Aggiesat 4 și BEVO-2, doi sateliți de mici dimensiuni, au fost plasați pe orbită folosind un lansator aflat la bordul stației spațiale. Aceștia au ajuns în spațiu cu capsula Cygnus OA-4, lansată în 6 decembrie 2015.

---

O rachetă Proton M a transportat sâmbătă pe orbită satelitul de telecomunicații Eutelsat-9B, dar și prima piesă a unui sistem european de comunicații orbitale prin laser, sistem care va fi folosit în primul rând de sateliții europeni de observație Sentinel, urmând ca ulterior să aibă și alți utilizatori. Lățimea de bandă disponibilă este de 1.8 Gb/s, permițând astfel un transfer uriaș de date achiziționate de sondele din spațiul cosmic. Al doilea segment al acestei rețele spațiale de mare viteză va fi lansat în 2017 și alte două noduri urmează să fie lansate în viitor. Mai multe detalii despre European Data Relay System (EDRS) puteți găsi pe [[http://www.esa.int/Our_Activities/Telecommunications_Integrated_Applications/EDRS][pagina Agenției Spațiale Europene]].

---

Concernul european Arianespace a început cum nu se poate mai bine anul, lansând joi satelitul Intelsat 29e. Este rar pentru Ariane 5 să lanseze un singur satelit (în special în configurația ECA), dar acesta a avut o masă de 6.7 tone și este unul dintre cei mai sofisticați sateliți de comunicații transportat pe orbită. A fost prima din cele 8 misiuni Ariane 5 programate pentru acest an, iar următoarea va fi probabil în martie.

---

China se pregătește (în acest an?) să lanseze un vehicul militar orbital autonom, fără echipaj, asemănător cu proiectul Forțelor Aeriene ale SUA, X-37B. Denumit Shenlong, vehiculul chinezesc se află în studiu încă din 2007, însă nu a fost încă lansat pe orbită până în prezent. Și tot China a lansat astăzi un nou satelit din sistemul regional de navigație Beidou, folosind o rachetă Chang Zheng 3C.

---

Ați avut ieri probleme joi cu navigatorul GPS? Dacă da, a fost din cauza unui satelit GPS bătrân, lansat în 1990, care a introdus în sistem o eroare de 13 milisecunde. Problema a fost remediată în câteva ore și satelitul buclucaș retras din uz. Un nou satelit GPS este deja montat în vârful unei rachete Atlas V și urmează să fie lansat vineri.

---

Falcon 9 a celor de la SpaceX, varianta "Full Thrust", a fost certificată pentru lansări necesare pentru National Security Space (NSS). Asta înseamnă că SpaceX va putea concura în continuare pentru licitațiile lansărilor de sateliți GPS, dar și alți sateliți militari. Însă clienții comerciali sunt nemulțumiți de întârzierile acumulate de SpaceX în ultimul timp, întârzieri care se propagă și pe parcursul lui 2016.

** Buletin Cosmic nr. 02
:PROPERTIES:
:EXPORT_FILE_NAME: 002
:EXPORT_DATE: 2016-01-25
:END:

A început sezonul sateliților din constelațiile de localizare globală sau regională. India a lansat al cincilea satelit IRNSS și mai are doar două lansări până la un sistem de localizare regional funcțional. Chiar astăzi, la 5 zile după lansare, în urma unor manevre derulate în cursul ultimelor zile, satelitul a ajuns în poziția sa finală pe orbită. În 3 februarie urmează lansarea ultimului satelit GPS 2F, în 7 februarie un satelit rusesc GLONASS, iar în aceiași săptămână este programată și lansarea unui satelit chinezesc Beidou. Racheta indiană Polar Satellite Launch Vehicle (PSLV) care este folosită pentru lansările IRNSS pare proiectată în KSP: treptele 1 și 3 sunt propulsate de motoare cu combustibil solid, în timp ce 2 și 4 folosesc combustibil lichid. Un design cel puțin interesant. India a anunțat că în 2016 intenționează să lanseze câte o rachetă în fiecare lună, pentru a face față cererii din sectorul comercial.

---

Capsula Dragon 2 a efectuat anul trecut un test pe rampa de lansare, în care motoarele SuperDraco au fost activate câteva secunde. Acestea vor fi responsabile de aterizarea capsulei pe uscat, fără ajutorul parașutelor, care vor fi totuși în dotarea capsulei și folosite doar în situații de urgență. De ce scriu despre această știre acum, dacă evenimentul a avut loc anul trecut? Pentru că abia acum SpaceX a făcut public [[https://vine.co/v/iepOLZvMBYz][clipul video]].

---

Angara A5V, viitoarea rachetă de mari dimensiuni a Rusiei, va fi lansată abia în 2025, ca urmare a reducerii de fonduri din sectorul spațial rusesc. În același timp, cosmodromul de la Vostochny va găzdui doar o singură rampă de lansare pentru familia de rachete Angara și nu două, așa cum se dorise inițial. Veste este una proastă din două motive: primul, pentru că nu vor avea loc două lansări succesive, necesare pentru a transporta încărcături mari pe orbită și al doilea, dacă va avea loc o ratare a unei lansări Angara, rampa de lansare va fi avariată și va încetini și mai mult dezvoltarea programului. Inaugurarea noului cosmodrom va avea probabil loc în aprilie, dar acesta este departe de a fi finalizat.

---

Blue Origin a lansat din nou capsula New Shepard dincolo de limita Kármán (100 km), care definește granița spațiului cosmic. De această dată, capsula s-a aflat la bordul vehiculului recuperat în zborul din noiembrie 2015. Așa cum ne-a obișnuit, Blue Origin a făcut anunțul la câteva ore după eveniment, însă clipul video este unul spectaculos. Și pentru prima dată, Blue Origin vorbește, într-un [[https://www.blueorigin.com/news/blog/launch-land-repeat][comunicat de presă oficial]], despre planurile sale de a dezvolta în viitor un vehicul orbital.

---

Conform NORAD, treapta superioară Breeze-M a unei rachete Proton M, care în 16 ianuarie 2016 a livrat pe orbită satelitul militar rusesc Garpun 12L (Kosmos 2513), a explodat undeva la o altitudine de 35 kilometri, după ce a efectuat o serie de manevre aparent necontrolate. Cel mai probabil, combustibilul de la borul treptei s-a scurs și în cele din urmă s-a aprins. Satelitul se află în siguranță și nu a fost afectat de acest eveniment.

** Buletin Cosmic nr. 01
:PROPERTIES:
:EXPORT_FILE_NAME: 001
:EXPORT_DATE: 2016-01-18
:END:

"Materiale prețioase, pe care aici pe Pământ ne chinuim să le extragem, există din abundență la doar o săptămână distanță de noi." a declarat Tory Bruno, CEO al United Launch Alliance (ULA), concernul care lansează rachetele Atlas V și Delta IV. Astăzi doar 6 oameni sunt în spațiu, dar ULA preconizează că peste 30 de ani, 1000 de oameni vor avea locuri de muncă permanente în spațiul cosmic. CisLunar-1000 este pariul ULA că acest lucru va deveni o realitate. Reținem, vă rog, cuvântul cheie: cislunar.

---

Chang'E 4 a primit undă verde din partea autorităților. În iunie 2018 va fi lansată o sondă spre punctul Lagrange Pământ-Lună L2, pentru a servi drept releu de comunicație cu landerul care va fi lansat câteva luni mai târziu și care va ajunge pe partea îndepărtată a Lunii. Misiunea este un precursor al unui ambițios plan chinezesc de aselenizare cu echipaj, cândva în viitorul nu foarte îndepărtat.

---

ESA a anunțat că va sprijini tehnic misiunea Chang'E 4 (prin infrastructura sa de telecomunicații spațiale) și o delegație europeană se va deplasa la Beijing săptămâna viitoare pentru discuții detaliate. De asemenea, sunt unele probleme în ceea ce privește finanțarea celei de-a doua părți a misiunii ExoMars, a cărei lansare din 2018 ar putea fi amânată cu doi ani.

---

În aceeași săptămână care a trecut, Johann-Dietrich Woerner, directorul general al Agenției Spațiale Europene, spune clar și răspicat că vrea prezența umană continuă pe Lună, într-o exploatare a satelitului nostru natural care să cuprindă mai multe națiuni, iar China este una dintre ele.

---

Noul propulsor chinezesc Chang Zheng 7 va debuta în luna iunie, pentru a transporta în premieră nava cargo Tianzhou (13.5 tone) spre stația spațială Tiangong. Acesta se alătură noii familii de lansatoare chinezești (alături de Chang Zheng 5 și Chang Zheng 6) și va fi o piesă importantă în programul spațial chinezesc, care include un nou zbor cu echipaj uman în acest an, o nouă stație orbitală și un nou vehicul cargo. Vineri, 15 ianuarie, China a dat startul lansărilor din 2016 cu Chang Zheng 3B care a transportat în premieră pe orbită un satelit european, Belintersat-1 (Belarus).

---

Forțele Aeriene ale Statelor Unite intenționează să reducă treptat dependența SUA de motoarele RD-180 rusești. În această idee, vor fi investiți 122 de milioane de dolari în dezvoltarea a trei prototipuri de rachete noi de către Orbital ATK și până 61.4 milioane de dolari în dezvoltarea de către SpaceX a motorului Raptor. Independent, SpaceX intenționează să folosească motorul Raptor pentru treapta secundară a rachetelor Falcon 9 și Falcon Heavy, înlocuind astfel Merlin 1Dvac, folosit în prezent.

---

Și pentru că a fost, se pare, perioada noilor contracte, Orbital ATK, Sierra Nevada și SpaceX sunt câștigătorii celei de-a doua runde de contracte comerciale pentru aprovizionarea Stației Spațiale Internaționale (CRS2‬). Orbital ATK și SpaceX erau de la sine înțeles că vor continua și această rundă, dar Sierra Nevada reprezintă o surpriză extrem de plăcută! Fiecare companie vor derula un minimum de 6 misiuni spre SSI începând din 2019. În conferința de presă în care au anunțat noile contracte, reprezentanții NASA nu au spus o vorbă despre Space Launch System (SLS), dar au folosit de 4 ori termenul cislunar.

---

La Kennedy Space Center a avut loc o întânire cu oficiali ai NASA în care se încrceau găsirea unor soluții cu privire la destinațiile viitoare pentru Space Launch System. Deși racheta se află deja în stadii avansate ale proiectului, aceasta nu are deloc un viitor sigur din două motive simple: este extrem de scumpă și încă NASA nu știe spre ce destinație să o folosească. Misiunea spre Marte nu are deocamdată nimic concret și cel mai probabil, dacă va mai avea loc, nu va fi înainte de 2039.

---

Activitatea extravehiculară de vineri de la bordul Stației Spațiale Internaționale a fost întreruptă de urgență după ce apa și-a făcut din nou prezența în casca lui Tim Kopra. Este vorba despre același costum spațial care i-a făcut probleme și astronautului Luca Parmitano în 2013 și care era cât pe ce să ducă la o tragedie pe orbită. Din fericire, cei doi au ajuns la timp la sas și de acolo în interiorul stației, unde echipajul i-a ajutat să-și scoată casca și să evite neplăceri mai mari.

---

Viitoarea capsulă rusească va purta numele Federatsiya (Soyuz însemnă "uniune") și va zbura începând din 2021, propulsată de o rachetă Angara.

---

Falcon 9 nu vrea să revină deloc pe barjă. O nouă tentativă a celor de la SpaceX de a recupera treapta primară a rachetei a fost sortită eșecului, după ce unul din picioarele rachetei a cedat, aceasta prăbășindu-se pe puntea barjei Just Read the Instructions. Teoretic, dacă ar fi primit avizul de mediu necesar, SpaceX ar fi putut întoarce treapta superioară și pe uscat, chiar dacă lansarea a avut de această dată loc de la baza militară de la Vandenberg, însă testul de azi s-a dorit o repetiție pentru viitoarele lansări spre orbite geosincrone și geostaționare, când racheta, după desprinderea celor două trepte, nu va mai avea suficient combustibil pentru manevra de revenire la sol și va trebui efectuată o recuperare din largul coastei, folosind o barjă. Spre exemplu, următoarea lansare, programată pentru 6 februarie, a satelitului de telecomunicații SES-9 reprezintă un astfel de caz.

---

Sonda Cassini a efectuat de curând ultimul său survol al satelitului saturnian Enceladus. Aflată în ultimul an de viață, misiunea Cassini se va încheia în 2017 printr-un plonjon spectaculos al sondei în atmosfera lui Saturn, încheind una dintre cele mai spectaculoase și de succes misiuni ale NASA. Enceladus este unul dintre locurile din sistemul nostru solar unde șansele să existe viață sunt destul de ridicate.

---

Juno a depășit recordul pentru cea mai îndepărtată sondă care folosește panouri solare pentru generarea energiei electrice necesară la bord. Aflată la 793 milioane de kilometri, Juno întrece astfel sonda Rosetta, până ieri deținătoarea recordului (792 milioane de kilometri, în octombrie 2012). În patru iulie 2016, Juno va ajunge pe orbita lui Jupiter, desintația finală a sondei. Din păcate, Rosetta nu mai are nici o veste cu privire la Philae. Acestuia i-au fost transmise un set de comenzi care să-l facă să salte puțin, să-și scuture de praf panourile solar și să poată astfel încerca să comunice cu Rosetta. Temperaturile de pe suprafața cometei ating deja valori care face tot mai neverosimilă o viitoare comunicare cu landerul Philae.
